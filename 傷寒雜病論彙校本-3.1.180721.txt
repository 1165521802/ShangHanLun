
★辨脈法

问曰。脈有陰陽。何谓也。
答曰。凡脈大。浮。數。動。滑。此名陽也。脈沉。濇。弱。弦。微。此名陰也。凡陰病見陽脈者生。陽病見陰脈者死。

问曰。脈有陽结陰结者。何以別之。
答曰。其脈浮而數。能食。不大便者。此为実。名曰陽结也。期十七日當劇。其脈沉而遲。不能食。身体重。大便反堅。名曰陰结也。期十四日當劇。

问曰。病有洒淅惡寒而復發熱者何。
答曰。陰脈不足。陽往從之。陽脈不足。陰往乘之。
[问]曰。何谓陽不足。
答曰。假令寸口脈微。名曰陽不足。陰氣上入陽中。則洒淅惡寒也。
[问]曰。何谓陰不足。
答曰。假令尺脈弱。名曰陰不足。陽氣下陷入陰中。則發熱也。

陽脈浮。陰脈弱者。則血虚。血虚則筋急也。

其脈沉者。榮氣微也。

其脈浮而汗出如流珠者。衛氣衰也。

榮氣微者。加燒針則血流不行。更發熱而躁煩也。

脈藹藹如車蓋者。名曰陽结也。

脈纍纍如循長竿者。名曰陰结也。

脈瞥瞥如羹上肥者。陽氣微也。

脈縈縈如蜘蛛絲者。陽氣衰也。

脈绵绵如瀉漆之絕者。亡其血也。

脈來缓。時一止復來者。名曰结。脈來數。時一止復來者。名曰促。脈陽盛則促。陰盛則结。此皆病脈。

陰陽相摶。名曰動。陽動則汗出。陰動則發熱。形冷惡寒者。此三焦傷也。

若數脈見于關上。上下無頭尾。如豆大。厥厥動搖者。名曰動也。

陽脈浮大而濡。陰脈浮大而濡。陰脈与陽脈同等者。名曰缓也。

脈浮而緊者。名曰弦也。弦者。狀如弓弦。按之不移也。脈緊者。如轉索無常也。

脈弦而大。弦則为減。大則为芤。減則为寒。芤則为虚。寒虚相摶。此名为革。婦人則半產漏下。男子則亡血失精。

问曰。病有戰而汗出。因得解者。何也。
答曰。脈浮而緊。按之反芤。此为本虚。故當戰而汗出也。其人本虚。是以發戰。以脈浮。故當汗出而解也。若脈浮而數。按之不芤。此人本不虚。若欲自解。但汗出耳。不發戰也。
问曰。病有不戰而汗出解者。何也。
答曰。脈大而浮數。故知不戰汗出而解也。
问曰。病有不戰不汗出而解者。何也。
答曰。其脈自微。此以曾發汗。或吐。或下。或亡血。以內無津液。此陰陽自和。必自愈。故不戰不汗出而解也。

问曰。傷寒三日。脈浮數而微。病人身涼和者。何也。
答曰。此为欲解也。解以夜半。脈浮而解者。濈然汗出也。脈數而解者。必能食也。脈微而解者。必大汗出也。

问曰。脈病欲知愈未愈者。何以別之。
答曰。寸口。關上。尺中三處。大。小。浮。沉。遲。數同等。雖有寒熱不解者。此脈陰陽为和平。雖劇當愈。

師曰。立夏得洪大脈。是其本位。其人病身体苦疼重者。須發其汗。若明日身不疼不重者。不須發汗。若汗濈濈自出者。明日便解矣。何以言之。立夏得洪大脈。是其時脈。故使然也。四時仿此。

问曰。凡病欲知何時得。何時愈。
答曰。假令夜半得病者。明日日中愈。日中得病者。夜半愈。何以言之。日中得病。夜半愈者。以陽得陰則解也。夜半得病。明日日中愈者。以陰得陽則解也。

寸口脈浮为在表。沉为在裏。數为在腑。遲为在臓。假令脈遲。此为在臓也。

趺陽脈浮而濇。少陰脈如經者。其病在脾。法當下利。何以知之。若脈浮大者。氣実血虚也。今趺陽脈浮而濇。故知脾氣不足。胃氣虚也。以少陰脈弦而浮纔見。此为调脈。故稱如經也。若反滑而數者。故知當屎膿也。

寸口脈浮而緊。浮則为風。緊則为寒。風則傷衛。寒則傷榮。榮衛俱病。骨節煩疼。當發其汗也。

趺陽脈遲而缓。胃氣如經也。趺陽脈浮而數。浮則傷胃。數則動脾。此非本病。医特下之所为也。榮衛內陷。其數先微。脈反但浮。其人必大便堅。氣噫而除。何以言之。本以數脈動脾。其數先微。故知脾氣不治。大便堅。氣噫而除。今脈反浮。其數改微。邪氣獨留。心中則飢。邪熱不殺穀。潮熱發渴。數脈當遲缓。脈因前後度數如法。病者則飢。數脈不時。則生惡瘡也。

師曰。病人脈微而濇者。此为医所病也。大發其汗。又數大下之。其人亡血。病當惡寒。後乃發熱。無休止時。夏月盛熱。欲著複衣。冬月盛寒。欲裸其身。所以然者。陽微則惡寒。陰弱則發熱。此医發其汗。令陽氣微。又大下之。令陰氣弱。五月之時。陽氣在表。胃中虚冷。以陽氣內微。不能勝冷。故欲著複衣。十一月之時。陽氣在裏。胃中煩熱。以陰氣內弱。不能勝熱。故欲裸其身。又陰脈遲濇。故知血亡也。

脈浮而大。心下反堅。有熱屬臓者。攻之。不令發汗。屬腑者。不令溲數。溲數則大便堅。汗多則熱愈。汗少則便難。脈遲尚未可攻。脈浮而洪。身汗如油。喘而不休。水漿不下。体形不仁。乍靜乍亂。此为命絕也。又未知何臓先受其災。若汗出髮潤。喘不休者。此为肺先絕也。陽反獨留。形体如煙熏。直視搖頭。此心絕也。脣吻反青。四肢漐習者。此为肝絕也。環口黧黑。柔汗發黄者。此为脾絕也。溲便遺失。狂言。目反直視者。此为腎絕也。又未知何臓陰陽前絕。若陽氣前絕。陰氣後竭者。其人死。身色必青。陰氣前絕。陽氣後竭者。其人死。身色必赤。腋下溫。心下熱也。

寸口脈浮大。而医反下之。此为大逆。浮則無血。大則为寒。寒氣相摶。則为腸鳴。医乃不知而反飲冷水。令汗大出。水得寒氣。冷必相摶。其人即䭇。

趺陽脈浮。浮則为虚。浮虚相摶。故令氣䭇。言胃氣虚竭也。脈滑則为噦。此为医咎。責虚取実。守空迫血。脈浮鼻中燥者。必衄也。

诸脈浮數。當發熱而洒淅惡寒。若有痛處。飲食如常者。畜積有膿也。

脈浮而遲。面熱赤而戰愓者。六七日當汗出而解。反發熱者差遲。遲为無陽。不能作汗。其身必痒也。

寸口脈陰陽俱緊者。法當清邪中於上焦。濁邪中於下焦。清邪中上。名曰潔也。濁邪中下。名曰渾也。陰中於邪。必內慄也。表氣微虚。裏氣不守。故使邪中於陰也。陽中於邪。必發熱。頭痛。項強。頸攣。腰痛。脛痠。所为陽中霧露之氣。故曰清邪中上。濁邪中下。陰氣为慄。足膝逆冷。便溺妄出。表氣微虚。裏氣微急。三焦相溷。內外不通。上焦怫鬱。臓氣相熏。口烂食齗也。中焦不治。胃氣上衝。脾氣不轉。胃中为濁。榮衛不通。血凝不流。若衛氣前通者。小便赤黄。与熱相摶。因熱作使。遊於經络。出入臓腑。熱氣所過。則为癰膿。若陰氣前通者。陽氣厥微。陰無所使。客氣內入。嚏而出之。声嗢咽塞。寒厥相逐。为熱所擁。血凝自下。狀如豚肝。陰陽俱厥。脾氣孤弱。五液注下。下焦不阖。清便下重。令便數難。脐築湫痛。命將難全。

脈陰陽俱緊者。口中氣出。脣口乾燥。踡臥足冷。鼻中涕出。舌上胎滑。勿妄治也。到七日已來。其人微發熱。手足溫者。此为欲解。或到八日已上。反大發熱者。此为難治。设使惡寒者。必欲嘔也。腹內痛者。必欲利也。

脈陰陽俱緊。至於吐利。其脈獨不解。緊去入安。此为欲解。若脈遲至六七日不欲食。此为晚發。水停故也。为未解。食自可者为欲解。

病六七日。手足三部脈皆至。大煩而口噤不能言。其人躁擾者。必欲解也。若脈和。其人大煩。目重。臉內際黄者。此为欲解也。

脈浮而數。浮为風。數为虚。風为熱。虚为寒。風虚相摶。則洒淅惡寒也。

脈浮而滑。浮为陽。滑为実。陽実相摶。其脈數疾。衛氣失度。浮滑之脈數疾。發熱汗出者。此为不治。

傷寒。欬逆。上氣。其脈散者死。谓其形損故也。

★平脈法

问曰。脈有三部。陰陽相乘。榮衛血氣。在人体躬。呼吸出入。上下於中。因息遊布。津液流通。隨時動作。效象形容。春弦秋浮。冬沉夏洪。察色觀脈。大小不同。一時之間。變無經常。尺寸參差。或短或長。上下乖错。或存或亡。病輒改易。進退低昂。心迷意惑。動失纪綱。願为具陳。令得分明。
師曰。子之所问。道之根源。脈有三部。尺寸及關。榮衛流行。不失衡銓。腎沉心洪。肺浮肝弦。此自經常。不失銖分。出入升降。漏刻周旋。水下二刻。一周循環。當復寸口。虚実見焉。變化相乘。陰陽相干。風則浮虚。寒則牢堅。沉潛水畜。支飲急弦。動則为痛。數則熱煩。设有不應。知變所缘。三部不同。病各異端。太過可怪。不及亦然。邪不空見。中必有姦。審察表裏。三焦別焉。知其所舍。消息诊看。料度腑臓。獨見若神。为子条记。傳与賢人。

師曰。呼吸者。脈之頭也。初持脈。來疾去遲。此出疾入遲。名曰內虚外実也。初持脈。來遲去疾。此出遲入疾。名曰內実外虚也。

问曰。上工望而知之。中工问而知之。下工脈而知之。願闻其说。
師曰。病家人请云。病人若發熱。身体疼。病人自臥。師到。诊其脈。沉而遲者。知其差也。何以知之。表有病者。脈當浮大。今脈反沉遲。故知愈也。

假令病人云。腹內卒痛。病人自坐。師到。脈之。浮而大者。知其差也。何以知之。若裏有病者。脈當沉而细。今脈浮大。故知愈也。

師曰。病家人來请云。病人發熱。煩極。明日師到。病人向壁臥。此熱已去也。设令脈不和。處言已愈。设令向壁臥。闻師到。不驚起而盻視。若三言三止。脈之。嚥唾者。此詐病也。设令脈自和。處言汝病大重。當須服吐下藥。鍼灸數十百處。乃愈。

師持脈。病人欠者。無病也。脈之呻者。病也。言遲者。風也。搖頭言者。裏痛也。行遲者。表強也。坐而伏者。短氣也。坐而下一腳者。腰痛也。裏実護腹如懷卵物者。心痛也。

師曰。伏氣之病。以意候之。今月之內。欲有伏氣。假令舊有伏氣。當須脈之。若脈微弱者。當喉中痛似傷。非喉痹也。病人云。実咽中痛。雖爾。今復欲下利。

问曰。人病恐怖者。其脈何狀。
師曰。脈形如循絲纍纍然。其面白脱色也。

问曰。人不飲。其脈何類。
師曰。其脈自濇。脣口乾燥也。

问曰。人愧者。其脈何類。
師曰。脈浮而面色乍白乍赤。

问曰。經说脈有三菽。六菽重者。何谓也。
師曰。脈。人以指按之。如三菽之重者。肺氣也。如六菽之重者。心氣也。如九菽之重者。脾氣也。如十二菽之重者。肝氣也。按之至骨者。腎氣也。假令下利。寸口。關上。尺中悉不見脈。然尺中時一小見。脈再舉頭者。腎氣也。若見損脈來至。为難治。

问曰。脈有相乘。有縱有横。有逆有順。何也。
師曰。水行乘火。金行乘木。名曰縱。火行乘水。木行乘金。名曰横。水行乘金。火行乘木。名曰逆。金行乘水。木行乘火。名曰順也。

问曰。脈有殘賊。何谓也。
師曰。脈有弦。緊。浮。滑。沉。濇。此六者名曰殘賊。能为诸脈作病也。

问曰。脈有災怪。何谓也。
師曰。假令人病。脈得太陽。与形证相應。因为作湯。比還送湯如食頃。病人乃大吐。若下利。腹中痛。
師曰。我前來不見此证。今乃變異。是名災怪。
又问曰。何缘作此吐利。
答曰。或有舊時服藥。今乃發作。故名災怪耳。

问曰。東方肝脈。其形何似。
師曰。肝者。木也。名厥陰。其脈微弦濡弱而長。是肝脈也。肝病自得濡弱者。愈也。假令得純弦脈者。死。何以知之。以其脈如弦直。是肝臓傷。故知死也。

[问曰。]南方心脈。其形何似。
師曰。心者。火也。名少陰。其脈洪大而長。是心脈也。心病自得洪大者。愈也。假令脈來微去大。故名反。病在裏也。脈來頭小本大者。故名覆。病在表也。上微頭小者。則汗出。下微本大者。則为關格不通。不得尿。頭無汗者可治。有汗者死。

[问曰。]西方肺脈。其形何似。
師曰。肺者。金也。名大陰。其脈毛浮也。肺病自得此脈。若得缓遲者。皆愈。若得數者。則劇。何以知之。數者南方火。火剋西方金。法當癰肿。为難治也。

问曰。二月得毛浮脈。何以處言至秋當死。
師曰。二月之時。脈當濡弱。反得毛浮者。故知至秋死。二月肝用事。肝脈屬木。應濡弱。反得毛浮者。是肺脈也。肺屬金。金來剋木。故知至秋死。他皆仿此。

師曰。脈肥人責浮。瘦人責沉。肥人當沉。今反浮。瘦人當浮。今反沉。故責之。

師曰。寸脈下不至關。为陽絕。尺脈上不至關。为陰絕。此皆不治。決死也。若計其餘命死生之期。期以月節剋之也。

師曰。脈病人不病。名曰行尸。以無王氣。卒眩仆不識人者。短命則死。人病脈不病。名曰內虚。以無穀神。雖困無苦。

问曰。翕奄沉。名曰滑。何谓也。沉为純陰。翕为正陽。陰陽和合。故令脈滑。關尺自平。陽明脈微沉。食飲自可。少陰脈微滑。滑者緊之浮名也。此为陰実。其人必股內汗出。陰下濕也。

问曰。曾为人所難。緊脈從何而來。
師曰。假令亡汗。若吐。以肺裏寒。故令脈緊也。假令欬者。坐飲冷水。故令脈緊也。假令下利。以胃中虚冷。故令脈緊也。

寸口衛氣盛。名曰高。榮氣盛。名曰章。高章相摶。名曰綱。衛氣弱。名曰惵。榮氣弱。名曰卑。惵卑相摶。名曰損。衛氣和。名曰缓。榮氣和。名曰遲。遲缓相摶。名曰沉。

寸口脈缓而遲。缓則陽氣長。其色鲜。其顏光。其声商。毛髮長。遲則陰氣盛。骨髓生。血滿。肌肉緊薄鲜堅。陰陽相抱。榮衛俱行。剛柔相摶。名曰強也。

趺陽脈滑而緊。滑者胃氣実。緊者脾氣強。持実擊強。痛還自傷。以手把刃。坐作瘡也。

寸口脈浮而大。浮为虚。大为実。在尺为關。在寸为格。關則不得小便。格則吐逆。

趺陽脈伏而濇。伏則吐逆。水穀不化。濇則食不得入。名曰關格。

脈浮而大。浮为風虚。大为氣強。風氣相摶。必成癮疹。身体为痒。痒者名泄風。久久为痂癩。

寸口脈弱而遲。弱者衛氣微。遲者榮中寒。榮为血。血寒則發熱。衛为氣。氣微者心內飢。飢而虚滿不能食也。

趺陽脈大而緊者。當即下利。为難治。

寸口脈弱而缓。弱者陽氣不足。缓者胃氣有餘。噫而吞酸。食卒不下。氣填於膈上也。

趺陽脈緊而浮。浮为氣。緊为寒。浮为腹滿。緊为絞痛。浮緊相摶。腸鳴而轉。轉即氣動。膈氣乃下。少陰脈不出。其陰肿大而虚也。

寸口脈微而濇。微者衛氣不行。濇者榮氣不足。榮衛不能相將。三焦無所仰。身体痹不仁。榮氣不足。則煩疼。口難言。衛氣虚。則惡寒數欠。三焦不歸其部。上焦不歸者。噫而酢吞。中焦不歸者。不能消穀引食。下焦不歸者。則遺溲。

趺陽脈沉而數。沉为実。數消穀。緊者病難治。

寸口脈微而濇。微者衛氣衰。濇者榮氣不足。衛氣衰。面色黄。榮氣不足。面色青。榮为根。衛为葉。榮衛俱微。則根葉枯槁。而寒慄欬逆。唾腥吐涎沫也。

趺陽脈浮而芤。浮者衛氣衰。芤者榮氣傷。其身体瘦。肌肉甲错。浮芤相摶。宗氣衰微。四屬斷絕。

寸口脈微而缓。微者衛氣疏。疏則其膚空。缓者胃氣実。実則穀消而水化也。穀入於胃。脈道乃行。而入於經。其血乃成。榮盛則其膚必疏。三焦絕經。名曰血崩。

趺陽脈微而緊。緊为寒。微則为虚。微緊相摶。則为短氣。

少陰脈弱而濇。弱者微煩。濇者厥逆。

趺陽脈不出。脾不上下。身冷膚堅。

少陰脈不至。腎氣微。少精血。奔氣促迫。上入胸膈。宗氣反聚。血结心下。陽氣退下。熱歸陰股。与陰相動。令身不仁。此为尸厥。當刺期门。巨闕。

寸口脈微。尺脈緊。其人虚損多汗。知陰常在。絕不見陽也。

寸口诸微亡陽。诸濡亡血。诸弱發熱。诸緊为寒。诸乘寒者。則为厥。鬱冒不仁。以胃無穀氣。脾濇不通。口急不能言。戰而慄也。

问曰。濡弱何以反適十一頭。
師曰。五臓六腑相乘。故令十一。

问曰。何以知乘腑。何以知乘臓。
師曰。诸陽浮數为乘腑。诸陰遲濇为乘臓也。

★辨太陽病

★太陽病用桂枝湯麻黄湯法

太陽之为病。頭項強痛而惡寒。1

太陽病。其脈浮。1

*太阳太陽[之]為病。頭項強痛而惡寒。其脈浮數。宜桂枝湯。(聖惠方)1

太陽病。發熱。汗出。惡風。脈缓者。为中風。2

太陽中風。發熱而惡寒。0

太陽病。或已發熱。或未發熱。必惡寒。体痛。嘔逆。脈陰陽俱緊者。为傷寒。3

傷寒一日。太陽脈弱。至四日。太陰脈大。0

傷寒一日。太陽受之。脈若靜者。为不傳。頗欲吐。或躁煩。脈數急者。乃为傳。4

傷寒[二三日]。其二陽证不見。此为不傳。5

傷寒三日。陽明脈大[者。为欲傳]。186

傷寒三日。少陽脈小者。为欲已。271

太陽病三四日。不吐下。見芤乃汗之。0

太陽病。發熱而渴。不惡寒者。为溫病。若發汗已。身灼熱者。为風溫。風溫[之]为病。脈陰陽俱浮。自汗出。身重。多眠睡。鼻息必鼾。语言難出。若被下之。小便不利。直視。失溲。若被火者。微發黄[色]。劇則如驚癇。時瘈瘲。若火熏之。一逆尚引日。再逆促命期。6

病有發熱而惡寒者。發於陽也。不熱而惡寒者。發於陰也。發於陽者七日愈。發於陰者六日愈。以陽數七。陰數六故也。7

太陽病。頭痛。至七日。自當愈。以其經盡故也。若欲作再經者。當针足陽明。使經不傳則愈。8

太陽病欲解時。從巳盡未。9

風家。表解而不了了者。十二日愈。10

病人身大熱。反欲得近衣者。熱在皮膚。寒在骨髓也。身大寒。反不欲近衣者。寒在皮膚。熱在骨髓也。11

太陽中風。[其脈]陽浮而陰弱。陽浮者熱自發。陰弱者汗自出。嗇嗇惡寒。淅淅惡風。翕翕發熱。鼻鳴。乾嘔。桂枝湯主之。12

*太陽中風。[其脈]陽浮而陰濡弱。浮者熱自發。濡弱者汗自出。嗇嗇惡寒。淅淅惡風。翕翕發熱。鼻鳴。乾嘔。桂枝湯主之。(脈經。玉函。千金翼)12

◯惡寒。鼻鳴。乾嘔者。外邪之侯也。桂枝湯主之。脈浮弱或浮數而惡寒者。证雖不具。亦用此方。脈數浮弱。蓋桂枝湯之脈狀也。(方機)

太陽病。發熱。汗出。此为榮弱衛強。故使汗出。欲救邪風。宜桂枝湯。95

太陽病。頭痛。發熱。汗出。惡風。桂枝湯主之。13

◯桂枝湯。治上衝。頭痛。發熱。汗出。無風者。(方極)

◯頭痛。發熱。汗出。惡風者。正证也。頭痛一证。亦當投此方矣。若由咳嗽嘔逆而頭痛者。非此方之所治也。(方機)

太陽病。項背強几几。反汗出。惡風。桂枝[加葛根]湯主之。14

◯桂枝加葛根湯。治桂枝湯证而項背強急者。(方極)

太陽病。下之。其氣上衝者。可与桂枝湯。不衝者。不可与之。15

◯古医書所為氣。多指臟器之作用。後人有氣分血分之名。氣分謂作用。血分謂実質也。氣上衝為正氣趨向上。向上即所以向外。以人體功能上与外。下与內常相聯繫。故也。故上衝為表与。而為需用桂枝湯之候。又奔豚之病。氣從小復上衝心。而治之以桂枝加桂湯。益知上衝為需用桂枝之候。故吉益為則藥徵云。桂枝主治衝逆也。旁治奔豚。頭痛。發熱。汗出。惡風。身痛。(傷寒論今釋)

太陽病三日。已發汗吐下溫针而不解。此为壞病。桂枝湯復不中与也。觀其脈证。知犯何逆。隨证治之。16

桂枝湯本为解肌。若其人脈浮緊。發熱。無汗。不可与也。常須識此。勿令误也。16

酒客不可与桂枝湯。得之則嘔。以酒客不喜甘故也。17

喘家作桂枝湯。加厚樸杏人佳。18

服桂枝湯吐者。其後必吐膿血。19

太陽病。發汗。遂漏不止。其人惡風。小便難。四肢微急。難以屈伸。桂枝加附子湯主之。20

◯桂枝加附子湯。治桂枝湯证而惡寒。或肢節微痛者。(方極)

太陽病。下之。脈促。胸滿者。桂枝去芍藥湯主之。若微[惡]寒者。桂枝去芍藥加附子湯主之。21-22

太陽病。得之八九日。如瘧狀。發熱。惡寒。熱多寒少。其人不嘔。清便續自可。一日再三發。脈微缓者。为欲愈。脈微而惡寒者。此为陰陽俱虚。不可復[吐下]發汗也。面反有熱色者。为未欲解。以其不能得汗出。身必當癢。宜桂枝麻黄各半湯。23

太陽病。初服桂枝湯。反煩不解者。當先刺風池風府。郤与桂枝湯即愈。24

服桂枝湯。大汗出。若脈[但]洪大。与桂枝湯。若形如瘧。一日再發。汗出便解。宜桂枝二麻黄一湯。25

服桂枝湯。大汗出。大煩渴不解。若脈洪大。与白虎[加人蔘]湯。26

◯白虎加人蔘湯。治白虎湯证而心下痞堅者。(方極)

◯白虎加人蔘湯。治霍亂吐瀉之後。大熱。煩躁。大渴引飲。心下痞堅。脈洪大者。(類聚方廣義)

◯白虎加人蔘湯。治消渴。脈洪數。晝夜引飲不歇。心下痞堅。夜間肢体煩熱更甚。肌肉日消铄者。(类聚方广义)

◯白虎加人蔘湯。治瘧病。大熱如煅。谵语。煩躁。汗出淋漓。心下痞堅。渴飲無度者。(類聚方廣義)

太陽病。發熱。惡寒。熱多寒少。脈微弱者。此無陽也。不可[復]發汗。[宜桂枝二越脾一湯。]27

◯太陽病。發熱。惡寒。熱多寒少。脈微弱者。此無陽也。不可發汗。一日再三發。脈浮緊者。可發汗。宜桂枝二越脾一湯。(陸淵雷)27

服桂枝湯。或下之。仍頭項強痛。翕翕發熱。無汗。心下滿。微痛。小便不利。桂枝去桂加茯苓[白]术湯主之。28

太陽病。項背強几几。無汗。惡風。葛根湯主之。31

◯葛根湯。治項背強急。發熱。惡風。或喘。或身疼者。(方極)

◯葛根湯。治項背強而無汗。惡寒者。兼用應钟散。二陽合病。下利者。痙病。無汗。小便反少。氣上衝於胸。口噤不能语言者。兼用紫丸。(方機)

◯痘瘡自初熱至點見。投本方。兼用紫丸下之一度。自起脹至貫膿。葛根加桔梗湯主之。自落痂以後。葛根加大黄湯主之。若惡寒劇。起脹甚而一身肿脹或疼痛者。葛根加术附湯主之。兼用紫丸。若肿脹甚者。兼用桃花散。寒戰咬牙而下利者。兼用紫丸。俱加术附湯。(方機)

◯頭瘡。葛根加大黄湯主之。(方機)

◯小瘡。葛根加梓葉湯主之。兼用桃花散。以蓖麻子擦之。毒劇者。以梅肉攻之。(方機)

◯诸頑肿。惡肿。葛根加术附湯主之。(方機)

◯葛根湯。治瘰癧。便毒。瘍疔之類。瘰癧兼用七寶(七宝丸有二方。一方用牛膝。輕粉。土茯苓。大黄。丁子。又一方用巴豆。丁子。大黄)。梅肉日投亦可。便毒。瘍疔。兼以梅肉攻之。伯州散(蝮蛇。蟹。鹿角各燒为霜)朝五分。夕五分。酒送下。(方機)

◯治疳瘡。兼七寶或梅肉之類選用。(方機)

◯凡诸有膿則加桔梗。若痛劇則加术附。(方機)

◯世俗所谓小兒赤游風丹毒類。皆葛根加术附湯主之。兼用紫丸攻之。(方機)

◯葛根湯。治麻疹初起。惡寒。發熱。頭項強痛。惡寒。脈浮數。或乾嘔。下利者。若熱熾。咽喉刺激。心胸煩闷者。兼用黄連解毒湯。(類聚方廣義)

◯疫痢初起。發熱。惡寒。脈數者。當先用本方溫服發汗。若嘔者。以葛根加半夏湯取汗後。撰用大柴胡湯。厚朴三七物湯。大小承氣湯。调胃承气湯。桃仁承氣湯。大黄牡丹湯。大黄附子湯。各隨证處之。以疏蕩裏熱宿毒。(類聚方廣義)

◯咽喉肿痛。時毒痄腮。

太陽与陽明合病而自利。葛根湯主之。32

*太陽与陽明合病而自利。不嘔者。葛根湯主之。(脈經)32

*太陽与陽明合病者。必自下利。葛根湯主之。(宋本)32

◯今驗之方藥。葛根湯但治太陽证兼下利者。若有陽明证輒不效。(傷寒論今釋)

◯

太陽与陽明合病。不下利。但嘔。葛根加半夏湯主之。33

太陽病。桂枝证。医反下之。遂利不止。脈促者。表未解。喘而汗出者。宜葛根[芩]連湯。34

*太陽病。反下之。遂利不止。汗出者。宜葛根黄連湯。(聖惠方)34

太陽病。頭痛。發熱。身疼。腰痛。骨節疼痛。惡風。無汗而喘。麻黄湯主之。35

太陽与陽明合病。喘而胸滿者。不可下也。宜麻黄湯。36

太陽病。十日已去。其脈浮细。嗜臥。此为外解。设胸滿脅痛者。与小柴胡湯。脈浮者。与麻黄湯。37

太陽病。外证未解。其脈浮弱。當以汗解。宜桂枝湯。42

太陽病。下之。微喘者。表未解故也。宜桂枝[加厚樸杏人]湯。43

*太陽病。下之。微喘者。外未解故也。宜麻黄湯。43

太陽病。外证未解者。不可下。下之为逆。欲解外者。宜桂枝湯。44

太陽病。先發汗不解而下之。其脈浮者不愈。浮为在外。而反下之。故令不愈。今脈浮。故在外。當解其外則愈。宜桂枝湯。45

*太陽病。下之不愈。其脈浮者为在外。汗之則愈。宜桂枝湯。45(聖惠方)

太陽病。脈浮緊。無汗。發熱。身疼痛。八九日不解。表证續在。此當發其汗。服藥已。微除。其人發煩目暝。劇者必衄。衄乃解。所以然者。陽氣重故也。宜麻黄湯。46

太陽病。脈浮緊。發熱。身無汗。自衄者愈。47

[凡]脈浮者。病在表。可發汗。宜麻黄湯。51

*脈浮者。病在表。可發汗。宜桂枝湯。51

[太陽病。]脈浮而數者。可發汗。宜麻黄湯。52

病常自汗出。此为榮氣和。榮氣和而外不解。此为衛氣不和也。榮行脈中。衛行脈外。復發其汗。衛和即愈。宜桂枝湯。53

*病常自汗出。此为榮氣和。衛氣不和故也。榮行脈中。衛行脈外。復發其汗。衛和即愈。宜桂枝湯。(千金翼)53

*太陽病。自汗出。此为榮氣和。衛氣不和。榮行脈中。衛行脈外。復發其汗。表和即愈。宜桂枝湯。(聖惠方)53

病人臓無他病。時發熱。自汗出而不愈。此衛氣不和也。先其時發汗即愈。宜桂枝湯。54

傷寒。脈浮緊。不發汗。因致衄。宜麻黄湯。55

[寸口]脈浮而緊。浮則为風。緊則为寒。風則傷衛。寒則傷榮。榮衛俱病。骨節煩疼。當發其汗。宜麻黄湯。0

傷寒。不大便六七日。頭痛。有熱。与承氣湯。其小便反清。此为不在裏。續在表也。當發其汗。頭痛者必衄。宜桂枝湯。56

傷寒。發汗已解。半日许復煩。其脈浮數。可復發其汗。宜桂枝湯。57

傷寒。医下之。續得下利。清穀不止。身体疼痛。急當救裏。後身体疼痛。清便自调。急當救表。救裏宜四逆湯。救表宜桂枝湯。91

*傷寒。医下之。續得下利。清穀不止。身体疼痛。急當救裏。宜四逆湯。91

*傷寒。医下之後。身体疼痛。清便自调。急當救表。宜桂枝湯。91

病發熱。頭痛。脈反沉。若不差。身体疼痛。當救其裏。宜四逆湯。92

太陽病未解。其脈陰陽俱微。必先振汗而解。但陽[脈]微者。先汗之而解。但陰[脈]微者。先下之而解。汗之宜桂枝湯。下之宜[调胃]承氣湯。94

太陽病不解。熱结膀胱。其人如狂。血必自下。下者即愈。其外未解。尚未可攻。當先解其外。宜桂枝湯。外解已。少腹急结者。乃可攻之。宜桃人承氣湯。106

傷寒。大下後。復發汗。心下痞。惡寒者。表未解也。不可攻痞。當先解表。宜桂枝湯。表解。乃可攻痞。宜大黄黄連瀉心湯。164

★太陽病用青龍湯法

太陽中風。脈浮緊。發熱。惡寒。身疼痛。不汗出而煩躁。大青龍湯主之。若脈微弱。汗出。惡風。不可服之。服之則厥。筋愓肉瞤。此为逆也。38

傷寒。脈浮缓。身不疼。但重。或有輕時。無少陰证者。大青龍湯發之。39

傷寒。表不解。心下有水氣。乾嘔。發熱而欬。或渴。或利。或噎。或小便不利。少腹滿。或[微]喘。小青龍湯主之。40

*傷寒。表不解。心下有水氣。欬而發熱。或渴。或利。或噎。或小便不利。少腹滿。或[微]喘。小青龍湯主之。(玉函。千金翼)40

傷寒。心下有水氣。欬而微喘。發熱。不渴。服湯已而渴者。此寒去。为欲解。小青龍湯主之。41

★太陽病用柴胡湯法

血弱氣盡。腠理開。邪氣因入。与正氣相摶。结於脅下。正邪分爭。往來寒熱。休作有時。默默不欲食飲。臓腑相連。其痛必下。邪高痛下。故使嘔也。小柴胡湯主之。服柴胡湯已而渴者。屬陽明。以法治之。97

得病六七日。脈遲浮弱。惡風寒。手足溫。医再三下之。不能食。其人脅下滿痛。面目及身黄。頸項強。小便難。与柴胡湯後必下重。本渴。飲水而嘔。柴胡[湯]復不中与也。食穀者噦。98

傷寒四五日。身体熱。惡風。頸項強。脅下滿。手足溫而渴。小柴胡湯主之。99

傷寒。陽脈濇。陰脈弦。法當腹中急痛。先与小建中湯。不差。与小柴胡湯。100

*傷寒六日。陽脈濇。陰脈弦。當腹中急痛。先与小建中湯。不差。宜大柴胡湯。(聖惠方)100

◯小建中湯。治產後苦少腹痛。(千金)

◯小建中湯治腹痛如神。然腹痛按之便痛。重按卻不甚痛。此只是氣痛。重按愈痛而堅者。當自有積也。氣痛不可下。下之愈甚。此虚寒证也。此藥偏治腹中虚寒。補血。尤治腹痛。(蘇沈良方)

傷寒中風。有柴胡证。但見一证便是。不必悉具。凡柴胡湯证而下之。柴胡证不罷者。復与柴胡湯。必蒸蒸而振。卻發熱汗出而解。101

傷寒五六日。中風。往來寒熱。胸脅苦滿。默默不欲飲食。心煩。喜嘔。或胸中煩而不嘔。或渴。或腹中痛。或脅下痞堅。或心下悸。小便不利。或不渴。外有微熱。或欬。小柴胡湯主之。96

若胸中煩而不嘔者。去半夏。人蔘。加栝樓実一枚。若渴者。去半夏。加人蔘。合前成四两半。栝樓根四兩。若腹中痛者。去黄芩。加芍藥三两。若脅下痞堅者。去大棗。加牡蠣六两。若心下悸。小便不利者。去黄芩。加茯苓四两。若不渴。外有微热者。去人蔘。加桂枝三两。溫覆。微發其汗。若欬者。去人蔘。大棗。生薑。加五味子半升。乾姜二两。

◯小柴胡湯以胸脅苦滿为主证。诊察之法。令病人仰臥。医以指頭從其肋骨弓下。沿前胸壁裏面向胸腔按壓。觸知一种抵抗物而病人覚壓痛。此即小柴胡湯之腹证。然則胸脅苦滿云者。當是肝脾胰三臓之肿脹硬结矣。然肝脾胰並無異狀而肋骨弓下仍有抵抗物觸知者。臨床上所見甚多。是必有他种關係。以理推知。殆该部淋巴腺之肿脹硬结也。何則。凡以肋骨弓下抵抗物为主证而用小柴胡湯。治腦病。五官器病。咽喉病。呼吸器病。胸膜病。心臟病。胃腸病。以及肝脾胰腎子宮等病。其病漸癒則抵抗物亦從而消缩。據經驗之事実以推其病理。除淋巴系统外。無可说明。蓋因上述诸臟器中。一臓乃指數臓之原發病變。其毒害性物質由淋巴及淋巴管之媒介達於隔膜上下。引起该部淋巴结之續發病變。使之肿脹硬结也。仲師創立小柴胡湯。使原發續發诸病同時具治。而以續發的胸脅苦滿为主证者。取其易於觸知故也。(湯本求真)

◯小柴胡湯。治胸脅苦滿。或寒熱往來。或嘔者。淵雷案。當有心下痞堅证。(方極)

◯小柴胡湯。治寒熱往來。胸脅苦滿。默默不欲飲食。心煩。喜嘔者。胸滿脅痛者。身熱。惡風。頸項強。脅下滿。或渴。或微嘔者。又治脅下逆滿。鬱鬱不欲飲食。或嘔者。兼用應钟散。發潮熱。胸脅滿而嘔者。兼用消塊。寒熱發作有時。胸脅苦滿。有經水之變者。。兼用應钟散。產婦四肢苦煩熱。頭痛。胸脅滿者。兼用解毒散。產婦鬱冒。寒熱往來。嘔而不能食。大便堅。或盜汗出者。兼用消塊或應钟散。發熱。大便溏。小便自可。胸滿者。兼用消塊。發黄色。腹痛而嘔。或胸脅滿而渴者。兼用應钟散。脅下硬滿。不大便而嘔者。兼用消塊。(方機)

傷寒五六日。頭汗出。微惡寒。手足冷。心下滿。口不欲食。大便堅。其脈细。此为陽微结。必有表。復有裏。沉亦为病在裏。汗出为陽微。假令纯陰结。不得有外证。悉入在於裏。此为半在外。半在裏。脈雖沉緊。不得为少陰[病]。所以然者。陰不得有汗。今頭汗出。故知非少陰也。可与小柴胡湯。设不了了者。得屎而解。148

傷寒十三日不解。胸脅滿而嘔。日晡所發潮熱[。已]而微利。此本當柴胡湯下之。不得利。今反利者。知医以丸藥下之。非其治也。潮熱者。実也。先宜服小柴胡湯。以解其外。後以柴胡加芒消湯主之。104

傷寒八九日。下之。胸滿。煩驚。小便不利。谵语。一身[盡重。]不可轉側。柴胡加龍骨牡蠣湯主之。107

傷寒六七日。發熱。微惡寒。支節煩疼。微嘔。心下支结。外证未去者。柴胡桂枝湯主之。146

*傷寒六日。發熱。微惡寒。肢節煩疼。心下支滿。外证未去。宜柴胡桂枝湯。(聖惠方)146

發汗多。亡陽。狂语者。不可下。与柴胡桂枝湯。和其榮衛。以通津液。後自愈。0

傷寒五六日。已發汗而復下之。胸脅滿。微结。小便不利。渴而不嘔。但頭汗出。往來寒熱。心煩。此为未解。柴胡桂枝乾薑湯主之。147

*傷寒六日。已發汗及下之。其人胸脅滿。大腸微结。小腸不利而不嘔。但頭汗出。往來寒熱而煩。此为未解。宜小柴胡桂枝湯。(聖惠方)147

太陽病。過經十餘日。反再三下之。後四五日。柴胡证續在。先与小柴胡湯。嘔不止。心下急。其人鬱鬱微煩者。为未解。与大柴胡湯下之即愈。103

*太陽病。過經十餘日。反再三下之。後四五日。柴胡证續在。先与小柴胡湯。嘔止。小安。其人鬱鬱微煩者。为未解。与大柴胡湯下之即愈。(脈經。玉函。千金翼)103

傷寒十餘日。熱结在裏。復往來寒熱。當与大柴胡湯。[但结胸。無大熱。此为水结在胸脅。頭微汗出。与大陷胸湯。]136

傷寒。發熱。汗出。不解。心中痞堅。嘔吐。下利。大柴胡湯主之。165

病人無表裏证。發熱七八日。雖脈浮數。可下之。宜大柴胡湯。(玉函。千金翼)257

*病人無表裏证。發熱七八日。雖脈浮數。可下之。假令已下。脈數不解。合熱則消穀善饑。至六七日。不大便者。有瘀血。宜抵當湯。若脈數不解而下不止。必挾熱。便膿血。(玉函。脈經。宋本)257-258

★太陽病用承氣湯法

發汗後。惡寒者。虚故也。不惡寒。但熱者。実也。當和其胃氣。宜调胃承氣湯。(宋本)70

*發汗後。惡寒者。虚故也。不惡寒。但熱者。実也。當和其胃氣。宜小承氣湯。(千金翼。脈經。玉函)70

*發其汗不解而反惡寒者。虚故也。宜芍藥甘草附子湯。不惡寒。但熱者。実也。當和其胃氣。宜调胃承氣湯。(推測)68.70

太陽病未解。其脈陰陽俱微。必先振汗而解。但陽[脈]微者。先汗之而解。但陰[脈]微者。先下之而解。汗之宜桂枝湯。下之宜[调胃]承氣湯。94

傷寒十三日。過經而谵语。內有熱也。當以湯下之。小便利者。大便當堅而反利。其脈调和者。知医以丸藥下之。非其治也。自利者。其脈當微厥。今反和者。此为內実也。宜[调胃]承氣湯。105

太陽病。過經十餘日。心下嗢嗢欲吐而胸中痛。大便反溏。其腹微滿。鬱鬱微煩。先[此]時自極吐下者。与[调胃]承氣湯。若不爾者。不可与。但欲嘔。胸中痛。微溏者。此非柴胡证。以嘔。故知極吐下也。123

二陽並病。太陽证罷。但發潮熱。手足漐漐汗出。大便難而谵语者。下之即愈。宜[大]承氣湯。220

太陽病三日。發汗不解。蒸蒸發熱者。屬胃也。调胃承氣湯主之。248

傷寒吐後。腹[脹]滿者。与[调胃]承氣湯。249

太陽病吐下發汗後。微煩。小便數。大便因堅。可与小承氣湯。和之即愈。250

太陽病不解。熱结膀胱。其人如狂。血必自下。下者即愈。其外不解者。尚未可攻。當先解其外。[宜桂枝湯。]外解已。少腹急结者。乃可攻之。宜桃人承氣湯。106

◯師雖曰熱结膀胱。又稱少腹急结。以余多年經驗。此结當不在膀胱部位。而在下行结腸部位(案在小腹左邊)。以指尖沿下行结腸之横徑。向腹底擦過而強按壓之。觸知堅结物。病人诉急痛。此即少腹急结之正证也。急结之大小廣狹長短。种种無定。時或上追於左季脅上及心下部。致上半身之疾。又或下降於左腸骨窩及膀胱部。致下半身之疾。诊察之際。必須细意周到也。(湯本求真)

◯桃人承气湯。治產後惡露不下。喘脹欲死。服之十瘥十。(總病論)

◯婦人月食沉滞。數月不行。肌肉不減。內經曰此名为瘕为沉也。沉者。月食沉滞不行也。急宜服桃人承氣湯加當歸。大作剂料服。不過三服立愈。後用四物湯補之。(儒门事親)

◯

★太陽病用陷胸湯法

问曰。病有结胸。有臓结。其狀何如。
答曰。按之痛。其脈寸口浮。關上自沉。为结胸。128

问曰。何谓臓结。
答曰。如结胸狀。飲食如故。時下利。寸口脈浮。關上细沉而緊。名为臓结。舌上白胎滑者。難治。臓结無陽证。不往來寒熱。其人反靜。舌上胎滑者。不可攻也。129-130

病發於陽而反下之。熱入因作结胸。病發於陰而反下之。因作痞。所以成结胸者。以下之太早故也。结胸者。其項亦強。如柔痙狀。下之即和。宜大陷胸丸。131

结胸证。其脈浮大者。不可下。下之即死。132

结胸证悉具。煩躁者死。133

太陽病。脈浮而動數。浮則为風。數則为熱。動則为痛。數則为虚。頭痛。發熱。微盜汗出。而反惡寒。其表未解。医反下之。動數變遲。膈內拒痛。胃中空虚。客氣動膈。短氣躁煩。心中懊憹。陽氣內陷。心下因堅。則为结胸。大陷胸湯主之。若不结胸。但頭汗出。餘處無汗。齐頸而還。小便不利。身必發黄。(宋本)134

*太陽病。脈浮而動數。浮則为風。數則为熱。動則为痛。數則为虚。頭痛。發熱。微盜汗出。而反惡寒。其表未解。医反下之。動數變遲。頭痛即眩。胃中空虚。客氣動膈。短氣躁煩。心中懊憹。陽氣內陷。心下因堅。則为结胸。大陷胸湯主之。若不结胸。但頭汗出。其餘無汗。齐頸而還。小便不利。身必發黄。(脈經。千金翼)134

傷寒六七日。结胸熱実。其脈沉緊。心下痛。按之如石堅。大陷胸湯主之。135

[傷寒十餘日。熱结在裏。復往來寒熱。与大柴胡湯。]但结胸。無大熱。此为水结在胸脅。頭微汗出。与大陷胸湯。136

太陽病。重發汗而復下之。不大便五六日。舌上燥而渴。日晡所小有潮熱。從心下至少腹堅滿而痛不可近。大陷胸湯主之。137

小结胸者。正在心下。按之則痛。其脈浮滑。小陷胸湯主之。138

◯小陷胸湯。治心下结痛。氣喘而闷者。(內臺方議)

◯小陷胸湯。治食積(即急性胃炎)。痰壅滞而喘急。为末和丸服之。(丹溪心法)

◯小陷胸湯。治结胸有痰飲之變者。兼用礞石滾痰丸。姑洗。或紫丸。龜背。

太陽病二三日。不能臥。但欲起。心下必结。脈微弱者。此本寒也。而反下之。利止者必结胸。未止者。四五日復下之。此挾熱利也。139

太陽与少陽並病而反下之。结胸。心下堅。下利不[復]止。水漿不[肯]下。其人[必]心煩。150

病在陽。當以汗解。反以水潠之或灌之。其熱被劫不得去。益煩。皮上粟起。意欲飲水。反不渴。宜服文蛤散。若不差。与五苓散。若寒実结胸。無熱证者。与三物白散。141

太陽与少陽並病。頭項強痛。或眩冒。時如结胸。心下痞堅。當刺大椎第一間。肺腧。肝腧。慎不可發汗。發汗則谵语。谵语則脈弦。谵语五日不止者。當刺期门。142

傷寒五六日。嘔而發熱者。柴胡湯证具而以他藥下之。柴胡证仍在者。復与柴胡湯。此雖已下之。不为逆。必蒸蒸而振。卻發熱汗出而解。若心下滿而堅痛者。此为结胸。宜大陷胸湯。若但滿而不痛者。此为痞。柴胡[湯]復不中与也。宜半夏瀉心湯。149

脈浮緊而反下之。緊反入裏。則作痞。按之自濡。但氣痞耳。151

太陽中風。下利。嘔逆。表解乃可攻之。其人漐漐汗出。發作有時。頭痛。心下痞堅滿。引脅下痛。干嘔。短氣。汗出。不惡寒。此为表解。裏未和。十棗湯主之。152

◯十棗湯。治病在胸腹。掣痛者。(方極)

◯十棗湯。治頭痛。心下痞堅。引脅下痛。乾嘔。汗出者。欬煩。胸中痛者。胸背掣痛。不得息者。(方機)

◯

太陽病。医發其汗。遂發熱。惡寒。復下之。則心下痞。此表裏俱虚。陰陽氣並竭。無陽則陰獨。復加燒针。因胸煩。面色青黄。膚瞤。如此者为難治。今色微黄。手足溫者。易愈。153

心下痞。按之濡。其脈關上浮者。大黄黄連瀉心湯主之。154

心下痞。而復惡寒。汗出者。附子瀉心湯主之。155

本以下之。故心下痞。与瀉心湯。其痞不解。其人渴而口燥[煩]。小便不利者。五苓散主之。156

傷寒。汗出。解之後。胃中不和。心下痞堅。乾噫食臭。脅下有水氣。腹中雷鳴而利。生薑瀉心湯主之。157

傷寒中風。医反下之。其人下利日數十行。穀不化。腹中雷鳴。心下痞堅而滿。乾嘔。心煩。不[能]得安。医見心下痞。谓病不盡。復下之。其痞益甚。此非结熱。但以胃中虚。客氣上逆。故使之堅。甘草瀉心湯主之。158

傷寒。服湯藥。下利不止。心下痞堅。服瀉心湯已。復以他藥下之。利不止。医以理中与之。利益甚。理中者。理中焦。此利在下焦。赤石脂禹餘糧湯主之。若不止者。當利小便。159

傷寒。吐下[後]發汗。虚煩。脈甚微。八九日。心下痞堅。脅下痛。氣上衝咽喉。眩冒。經脈動愓者。久而成痿。160

傷寒。發汗[或]吐[或]下。解後。心下痞堅。噫氣不除者。旋覆代赭湯主之。161

太陽病。外证未除而數下之。遂挾熱而利。利下不止。心下痞堅。表裏不解。桂枝人蔘湯主之。163

傷寒大下後。復發汗。心下痞。惡寒者。表未解也。不可攻痞。當先解表。表解乃可攻痞。宜大黄黄連瀉心湯。164

病如桂枝证。頭不痛。項不強。寸口脈微浮。胸中痞堅。氣上衝咽喉。不得息者。此为胸有寒。當吐之。宜瓜蒂散。166

★太陽病雜療法

太陽病發汗後。[若]大汗出。胃中乾。煩躁不得眠。其人欲飲水。當稍飲之。令胃氣和即愈。[若脈浮。小便不利。微熱。消渴者。五苓散主之。]71

發汗已。脈浮數而復煩渴者。五苓散主之。72

傷寒。汗出而渴者。五苓散主之。不渴者。茯苓甘草湯主之。73

中風。發熱。六七日不解而煩。有表裏证。渴欲飲水。水入即吐。此为水逆。五苓散主之。74

傷寒二三日。心中悸而煩。小建中湯主之。102

傷寒。脈浮。医以火迫劫之。亡陽。必驚狂。臥起不安。桂枝去芍藥加蜀漆牡蠣龍骨救逆湯主之。112

*傷寒。脈浮。而以火逼劫。汗即亡陽。必驚狂。臥起不安。(聖惠方)112

燒针令其汗。针處被寒。核起而赤者。必發奔豚。氣從少腹上衝心者。灸其核上各一壯。与桂枝加桂湯。117

火逆。下之。因燒针。煩躁者。桂枝甘草龍骨牡蠣湯主之。118

傷寒。加溫针必驚。119

太陽病六七日。表证續在。脈微而沉。反不结胸。其人發狂。此熱在下焦。少腹當堅滿。小便自利者。下血乃愈。所以然者。以太陽隨經。瘀熱在裏故也。抵當湯主之。124

太陽病。身黄。脈沉结。少腹堅。小便不利者。为無血也。小便自利。其人如狂者。血证谛也。抵當湯主之。125

傷寒。有熱。少腹滿。應小便不利。今反利者。为有血也。當下之。宜扺當丸。126

*傷寒。有熱而少腹滿者。小便反利。为有蓄血。當宜下之。(聖惠方)126

婦人中風。發熱。惡寒。經水適來。得之七八日。熱除。脈遲。身涼。胸脅下滿。如结胸狀。其人谵语。此为熱入血室。當刺期门。隨其虚実而取之。(千金翼。脈經。玉函)143

*婦人中風。發熱。惡寒。經水適來。得之七八日。熱除。脈遲。身涼。胸脅下滿。如结胸狀。其人谵语。此为熱入血室。當刺期门。隨其実而瀉之。(宋本。玉函)143

婦人中風七八日。續得寒熱。發作有時。經水適斷。此为熱入血室。其血必结。故使如瘧狀。發作有時。小柴胡湯主之。144

◯婦人在蓐得風。蓋四肢苦煩熱。皆自發露所为。若頭痛。与小柴胡湯。頭不痛。但煩熱。与三物黄芩湯。(千金)

婦人傷寒。發熱。經水適來。晝日了了。暮則谵语。如見鬼狀。此为熱入血室。無犯胃氣及上二焦。必當自愈。145

傷寒。無大熱。口燥渴。心煩。背微惡寒。白虎[加人蔘]湯主之。169

傷寒。脈浮。發熱。無汗。其表不解者。不可与白虎湯。渴欲飲水。無表证者。白虎[加人蔘]湯主之。170

傷寒。脈浮滑。此以表有熱。裏有寒。白虎湯主之。176

凡用白虎湯。立夏後至立秋前得用之。立秋後不可服。0

春三月。病常苦裏冷。白虎湯亦不可与。与之即嘔利而腹痛。0

诸亡血及虚家。亦不可与白虎湯。得之則腹痛而利。但當溫之。(千金翼)0

*诸亡血及虚家。亦不可与白虎湯。得之腹痛而利者。急當溫之。(玉函)0

太陽与少陽合病。自下利者。与黄芩湯。若嘔者。与黄芩加半夏生薑湯。172

傷寒。胸中有熱。胃中有邪氣。腹中痛。欲嘔吐。黄連湯主之。173

傷寒八九日。風濕相摶。身体疼煩。不能自轉側。不嘔。不渴。脈浮虚而濇。桂枝附子湯主之。若其人大便堅。小便自利。白术附子湯主之。174

風濕相摶。骨節疼煩。掣痛。不得屈伸。近之則痛劇。汗出。短氣。小便不利。惡風。不欲去衣。或身微肿。甘草附子湯主之。175

傷寒。脈结代。心動悸。炙甘草湯主之。177

★太陽病發汗吐下後

發汗後。水藥不得入口。为逆。[若更發汗。必吐下不止。]76

未持脈時。病人叉手自冒心。師因教试令欬。而不即欬者。此必兩耳無所闻也。所以然者。以重發汗。虚故也。75

發汗後。身熱。又重發汗。胃中虚冷。必反吐也。0

病者有寒。復發汗。胃中冷。必吐蛔。89

傷寒。脈浮。自汗出。小便數。心煩。微惡寒。腳攣急。反与桂枝湯。欲攻其表。得之便厥。咽乾。煩躁。吐逆者。當作甘草乾薑湯。以復其陽。若厥愈。足溫者。更作芍藥甘草湯与之。其腳即伸。若胃氣不和。谵语者。少与[调胃]承氣湯。若重發汗。復加燒针者。四逆湯主之。29

◯甘草乾薑湯。治厥而煩躁。多涎唾者。(方極)

◯甘草乾薑湯。治足厥。咽中燥。煩躁。吐逆者。吐下後厥逆。煩躁。不可如何者。吐涎沫。不欬。遺尿。小便數者。兼用礞石滾痰丸。(方機)

◯芍藥甘草湯。治拘攣急迫者。(方極)

◯芍藥甘草湯。治腳攣急。兼用應钟散紫丸。(方機)

◯芍藥甘草湯。治腹中攣急而痛者。小兒夜啼不止。腹中攣急甚者。亦有奇效。(類聚方廣義)

◯芍藥甘草湯止腹痛如神。脈遲为寒加乾薑。脈洪为熱加黄連。(医学心悟)

◯调胃承氣湯。治実而不滿者。腹如仰瓦。腹中轉矢氣。有燥糞。不大便而谵语。堅実之证宜用之。(医壘元戎)

◯调胃承气湯。治傷寒。發狂。煩躁。面赤。脈実。(衛生寶鑒)

◯调胃承气湯。治熱留胃中發斑。及服熱藥過多亦發斑。(經驗良方)

◯调胃承气湯。治中熱。大便不通。咽喉肿痛。或口舌生瘡。(口齒類要)

◯调胃承气湯。治消中。渴而飲食多。(试效方)

◯破棺丹(调胃承气湯方为末蜜煉丸)。治瘡瘍。熱極。汗多。大渴。便祕。谵语。發狂。(外科樞要)

◯调胃承气湯。治大黄甘草湯证(祕闭急迫者)而実者。(方極)

◯调胃承气湯。治因汗吐下而谵语者。發汗後熱而大便不通者。服下剂。下利不止。心煩或谵语者。吐下之後。心下嗢嗢欲吐。大便溏。腹微滿。鬱鬱微煩者。吐後腹脹滿者。(方機)

◯痘瘡。麻疹。癰疽。疔毒。內攻衝心。大熱。谵语。煩躁。闷亂。舌上燥裂。不大便。或下利。或大便綠色者。宜调胃承气湯。(類聚方廣義)

◯牙齒疼痛。齒齦肿痛。齲齒枯折。口臭等。其人平日多大便祕闭而衝逆。宜调胃承气湯。(類聚方廣義)

◯胃反。膈噎。胸腹痛。或煩滿。腹中有塊。咽喉乾燥。鬱熱便祕者。消渴。五心煩熱。肌肉燥瘠。腹中凝结。二便不利者。皆宜调胃承气湯。或为兼用方亦良。(類聚方廣義)

◯四逆湯。治傷寒陰证。脣青。面黑。身背強痛。四肢厥冷。及诸虚沉寒。(医林集要)

◯四逆湯。治五臟中寒。口噤。四肢強直。失音不语。或猝然昏闷。手足厥冷者。(济生方)

◯四逆湯。治四肢厥逆。身体疼痛。下利清谷。或小便清利者。(方極)

◯四逆湯。治手足厥冷者。下利清谷者。腹拘急。四肢厥冷。下利。惡寒者。大汗出。熱不去。拘急。四肢厥冷者。下利。腹脹滿。身体疼痛者。(方機)

脈浮數。法當汗出而愈。若下之。身体重。心悸者。不可發汗。當自汗出而解。所以然者。尺中脈微。此裏虚。須表裏実。津液和。即自汗出愈。49

凡病。或發汗。或吐。或下。或亡血。無津液而陰陽自和者。必自愈。58

大下後。復發汗。其人小便不利。此亡津液。勿治之。得小便利。必自愈。59

下之後。復發汗。必振寒。脈微细。所以然者。內外俱虚故也。60

下之後。復發汗。晝日煩躁不得眠。夜而安靜。不嘔。不渴。無表证。其脈沉微。身無大熱。乾薑附子湯主之。61

發汗後。身体疼痛。其脈沉遲。桂枝加芍藥生薑人蔘湯主之。62

發汗後。不可更行桂枝湯。汗出而喘。無大熱者。可与麻杏甘石湯。63

◯麻杏甘石湯。治甘草麻黄湯证(喘急迫。或自汗或不汗)而欬。煩渴者。(方極)

◯麻杏甘石湯。治汗出而喘。熱伏者。又治喘息而渴者。兼用礞石滾痰丸或姑洗。(方機)

◯麻杏甘石湯。治冬月咳嗽。寒痰结於咽喉。语聲不出者。此寒氣客於會厭。故猝然而喑也。(張氏医通)

◯用小青龍湯後表解而喘犹盛者。水熱相结也。麻杏甘石湯主之。(方輿輗)

◯麻杏甘石湯。治喘咳不止。面目浮肿。咽乾。口渴。或胸痛者。兼用礞石滾痰丸。姑洗丸。(類聚方廣義)

◯哮喘。胸中如火。氣逆涎潮。大息呻吟聲如拽鋸。鼻流清涕。心下𩊅塞巨裏動如奔馬者宜麻杏甘石湯。當須痰融聲出後。以陷胸丸。紫丸之類疏導之。(類聚方廣義)

◯麻杏甘石湯。治肺癰。發熱。喘咳。脈浮數。臭痰膿血。渴欲飲水者。宜加桔梗。時以白散攻之。(類聚方廣義)

◯麻杏甘石湯与麻黄湯有表裏之異。以汗出而喘为目的。熱在肉裏。上熏肺部者。非麻石之力不解。故此方与越婢湯皆云無大熱也。(方函口诀)

發汗過多。其人叉手自冒心。心下悸而欲得按之。桂枝甘草湯主之。64

發汗後。其人脐下悸者。欲作奔豚。苓桂甘棗湯主之。65

發汗後。腹脹滿。厚樸[生薑半夏甘草人蔘]湯主之。66

傷寒吐下發汗後。心下逆滿。氣上衝胸。起即頭眩。其脈沉緊。發汗即動經。身为振搖。苓桂术甘湯主之。67

發其汗不解而反惡寒者。虚故也。芍藥甘草附子湯主之。68

*發其汗不解而反惡寒者。虚故也。宜芍藥甘草附子湯。不惡寒。但熱者。実也。當和其胃氣。宜调胃承氣湯。(推測)68.70

發汗吐下後。[病仍]不解。煩躁。茯苓四逆湯主之。69

發汗吐下後。虚煩不得眠。劇者反覆顛倒。心中懊憹。梔子[豉]湯主之。若少氣者。梔子甘草[豉]湯主之。若嘔者。梔子生薑[豉]湯主之。76

發汗或下之。煩熱。胸中窒者。梔子[豉]湯主之。77

傷寒五六日。大下之後。身熱不去。心中结痛者。未欲解也。梔子[豉]湯主之。78

傷寒下後。煩而腹滿。臥起不安。梔子厚樸湯主之。79

傷寒。医以丸藥大下之。身熱不去。微煩。梔子乾薑湯主之。80

凡用梔子湯。病人舊微溏者。不可与服之。81

太陽病。發汗。汗出不解。其人仍發熱。心下悸。頭眩。身瞤動。振振欲擗地。玄武湯主之。82

太陽病。先下之而不愈。因復發汗。表裏俱虚。其人因冒。冒家當汗出自愈。所以然者。汗出表和故也。表和。然後下之。93

*太陽病。先下之而不愈。因復發汗。表裏俱虚。其人因冒。冒家當汗出自愈。所以然者。汗出表和故也。裏未和。然後下之。93

病人脈數。數为熱。當消穀引食。而反吐者。以医發其汗。令陽氣微。膈氣虚。脈則为數。數为客熱。不能消穀。胃中虚冷。故吐也。122

下後。不可更行桂枝湯。汗出而喘。無大熱者。可与麻杏甘石湯。162

傷寒吐下後。七八日不解。熱结在裏。表裏俱熱。時時惡風。大渴。舌上乾燥而煩。欲飲水數升。白虎[加人蔘]湯主之。168

*傷寒六日不解。熱结在裏。但熱。時時惡風。大渴。舌乾。煩躁。宜白虎湯。(聖惠方)168

大下後。口燥者。裏虚故也。0

★辨陽明病

陽明之为病。胃家実是也。180

*傷寒二日。陽明受病。陽明者。胃中寒是也。宜桂枝湯。(聖惠方)180

◯陽明病为熱病之最高峰。過此即入恢復期。此中自分兩级。毒害性物質与抗毒力之產生兩者俱盛。为正當高峰期。抗毒力已充足。毒害性物質已被消滅。但當抗病之際。營特殊之新陳代谢。產生特殊之代谢廢料。囤積与腸。須排泄者。为峰極期之终。亦为恢復期之始。前者即白虎湯证。舊稱經病。後者即承氣湯证。舊稱腑病。

问曰。病有太陽陽明。有正陽陽明。有微陽陽明。何谓也。
答曰。太陽陽明者。脾约是也。正陽陽明者。胃家実是也。微陽陽明者。發汗或利小便。胃中燥。大便難是也。179

问曰。何缘得陽明病。
答曰。太陽病。發汗或下之。亡其津液。胃中乾燥。因轉屬陽明。不更衣。內実。大便難者。为陽明病也。181

问曰。陽明病外证云何。
答曰。身熱。汗出而不惡寒。但反惡熱。182

*陽明病外证。身熱。汗出而不惡寒。但惡熱。宜柴胡湯。(聖惠方)182

问曰。病有得之一日。不發熱而惡寒者。何也。
答曰。然雖一日。惡寒自罷。即汗出。惡熱也。
问曰。惡寒何故自罷。
答曰。陽明居中。主土。萬物所歸。無所復傳。故始雖惡寒。二日自止。是为陽明病。183-184

本太陽。初得病時。發其汗。汗先出。復不徹。因轉屬陽明。185

*太陽病而發汗。汗雖出。復不解。不解者。轉屬陽明也。宜麻黄湯。(聖惠方)185

傷寒。發熱。無汗。嘔不能食。而反汗出濈濈然。是为轉屬陽明。185

傷寒三日。陽明脈大。186

*傷寒三日。陽明脈大者。为欲傳。(玉函)186

傷寒。脈浮而缓。手足自溫。是为系在太陰。太陰身當發黄。若小便自利者。不能發黄。至七八日。大便堅。为屬陽明。187

傷寒轉系陽明者。其人濈然微汗出也。188

陽明中風。口苦。咽乾。腹滿。微喘。發熱。惡寒。脈浮而緊。[若]下之。則腹滿。小便難也。189

陽明病。能食为中風。不能食为中寒。190

陽明病。中寒。不能食。小便不利。手足濈然汗出。此欲作堅瘕。必大便頭堅後溏。所以然者。胃中冷。水穀不别故也。191

*陽明中寒。不能食。小便不利。手足濈然汗出。欲作堅症也。所以然者。胃中水穀不化故也。宜桃人承氣湯。(聖惠方)191

陽明病。初欲食。小便反不數。大便自调。其人骨節疼。翕翕如有熱狀。奄然發狂。濈然汗出而解。此为水不勝穀氣。与汗共並。脈緊即愈。192

陽明病欲解時。從申盡戍。193

陽明病。不能食。下之不解。攻其熱必噦。所以然者。胃中虚冷故也。其人本虚。攻其熱必噦。194

*陽明病。能食。下之不解。其人不能食。攻其熱必噦者。胃中虚冷也。宜半夏湯。(聖惠方)194

陽明病。脈遲。食難用飽。飽即發煩。頭眩。必小便難。此欲作穀疸。雖下之。腹滿如故。所以然者。脈遲故也。195

*陽明病。脈遲。發熱。頭眩。小便難。此欲作榖疸。下之必腹滿。宜柴胡湯。(聖惠方)195

陽明病。當多汗而反無汗。其身如虫行皮中狀。此以久虚故也。196

陽明病。反無汗。但小便利。二三日。嘔而欬。手足厥者。其人頭必痛。若不嘔。不欬。手足不厥者。頭不痛。197

陽明病。但頭眩。不惡寒。故能食而欬。其人咽必痛。若不欬者。咽不痛。198

陽明病。脈浮而緊。必發潮熱。發作有時。但浮者。必盜汗出。201

陽明病。無汗。小便不利。心中懊憹者。必發黄。199

*陽明病。無汗。小便不利。心中熱壅。必發黄也。宜茵陳湯。(聖惠方)199

陽明病。被火。額上微汗出。小便不利者。必發黄。200

*陽明病。被火灸。其額上微有汗出。小便不利者。必發黄也。宜茵陳湯。(聖惠方)200

陽明病。口燥。但欲漱水。不欲咽者。必衄。202

陽明病。本自汗出。医復重發汗。病已差。其人微煩不了了。此大便堅故也。以亡津液。胃中干燥。故令其堅。當问其小便日幾行。若本日三四行。今日再行。知必大便不久出。今为小便數少。津液當還入胃中。故知不久必大便也。203

夫病陽多者熱。下之則堅。汗出多極。發其汗亦堅。

傷寒。嘔多。雖有陽明证。不可攻之。204

陽明病。心下堅滿者。不可攻之。攻之遂利不止者死。利止者愈。205

陽明病。面合赤色。不可攻之。攻之必發熱。色黄。小便不利也。206

陽明病。不吐下而心煩者。可与[调胃]承氣湯。207

陽明病。其脈遲。雖汗出。不惡寒。其身必重。短氣。腹滿而喘。有潮熱者。其外为解。可攻其裏。若手足濈然汗出者。此为大便已堅。[大]承氣湯主之。若汗多而微發熱。惡寒者。外为未解。其熱不潮。未可与承氣湯。若腹大滿而不大便者。可与小承氣湯。微和其胃氣。勿令至大下。208

陽明病。潮熱。大便微堅。可与大承氣湯。不堅。不可与之。若不大便六七日。恐有燥屎。欲知之法。可少与小承氣湯。若腹中轉矢氣者。此为有燥屎。乃可攻之。若不轉矢氣者。此但頭堅。後必溏。不可攻之。攻之必腹滿。不能食。欲飲水者。与水即噦。其後發熱者。必大便復堅而少。以小承氣湯和之。若不轉矢氣者。慎不可攻之。209

*陽明病。有潮熱。大便堅。可与承氣湯。若有结燥。乃可徐徐攻之。若無壅滞。不可攻之。攻之者。必腹滿。不能食。欲飲水者即噦。其候發熱。必腹堅脹。宜与小承氣湯。209

夫実則谵语。虚則鄭声。鄭声者。重语也。直視。谵语。喘滿者死。下利者亦死。210

發汗多。重發汗。亡其陽。谵语。脈短者死。脈自和者不死。211

傷寒吐下後。不解。不大便五六日。至十餘日。日脯所發潮熱。不惡寒。獨语。如見鬼神之狀。若劇者。發則不識人。循衣妄撮。怵惕不安。微喘。直視。脈弦者生。濇者死。微者但發熱。谵语。[大]承氣湯主之。若一服利。止後服。212

陽明病。其人多汗。津液外出。胃中燥。大便必堅。堅則谵语。[小]承氣湯主之。[若一服谵语止。莫復服。]213

陽明病。谵语。發潮熱。其脈滑疾者。[小]承氣湯主之。因与承氣湯一升。腹中轉失氣者。復与一升。若不轉失氣者。勿更与之。明日又不大便。脈反微濇者。此为裏虚。为難治。不可復与承氣湯。214

陽明病。谵语。有潮熱。反不能食者。必有燥屎五六枚。若能食者。但堅耳。[大]承氣湯主之。215

陽明病。下血而谵语。此为熱入血室。但頭汗出者。當刺期门。隨其実而瀉之。濈然汗出則愈。216

汗出。谵语者。以有燥屎在胃中。此为風也。過經乃可下之。下之若早。语言必亂。以表虚裏実故也。下之則愈。宜[大]承氣湯。217

傷寒四五日。脈沉而喘滿。沉为在裏。而反發其汗。津液越出。大便为難。表虚裏実。久則谵语。218

陽明病。下之。心中懊憹而煩。胃中有燥屎者。可攻。其人腹微滿。頭堅後溏者。不可下之。有燥屎者。宜[大]承氣湯。238

病者五六日不大便。繞脐痛。躁煩。發作有時。此为有燥屎。故使不大便也。239

病者煩熱。汗出即解。復如瘧狀。日晡所發熱者。屬陽明。脈実者。當下之。脈浮虚者。當發其汗。下之宜[大]承氣湯。發汗宜桂枝湯。240

*汗出後則暫解。日晡則復發。脈実者。當宜下之。(聖惠方)240

大下後。六七日不大便。煩不解。腹滿痛。此有燥屎。所以然者。本有宿食故也。宜[大]承氣湯。241

病者小便不利。大便乍難乍易。時有微熱。喘冒。不能臥者。有燥屎故也。宜[大]承氣湯。242

得病二三日。脈弱。無太陽柴胡证。煩躁。心下堅。至四日。雖能食。以小承氣湯少与。微和之。令小安。至六日。与承氣湯一升。若不大便六七日。小便少者。雖不大便。但頭堅後溏。未定成堅。攻之必溏。當須小便利。屎定堅。乃可攻之。宜[大]承氣湯。251

傷寒六七日。目中不了了。睛不和。無表证。大便難。身微熱者。此为実。急下之。宜[大]承氣湯。252

*傷寒六七日。目中瞳子不明。無外证。大便難。微熱者。此为実。宜急下之。(聖惠方)252

陽明病。發熱。汗多者。急下之。宜[大]承氣湯。253

發汗不解。腹滿痛者。急下之。宜[大]承氣湯。254

*傷寒病。腹中滿痛者为実。當宜下之。(聖惠方)254

腹滿不減。減不足言。當下之。宜[大]承氣湯。255

陽明与少陽合病而利。脈不負者为順。[負者。失也。互相克賊。名为負。]256

脈數而滑者。有宿食。當下之。宜[大]承氣湯。256

*傷寒。脈數而滑者。有宿食。當下之則愈。(聖惠方)256

*脈數而滑者。実也。此有宿食也。當下之。宜大承氣湯。(金匱要略)256

陽明病。脈浮緊。咽乾。口苦。腹滿而喘。發熱。汗出。不惡寒。反惡熱。其身体重。發汗即躁。心憒憒。反谵语。加溫针。必怵愓。又煩躁不得眠。下之即胃中空虚。客氣動膈。心中懊憹。舌上胎者。梔子[豉]湯主之。221

*陽明病。脈浮。咽乾。口苦。腹滿。汗出而喘。不惡寒。反惡熱。心躁。谵语。不得眠。胃虚。客熱。舌燥。宜梔子湯。(聖惠方)221

陽明病。下之。其外有熱。手足溫。不结胸。心中懊憹。飢而不能食。但頭汗出。梔子[豉]湯主之。228

三陽合病。腹滿。身重。難以轉側。口不仁。面垢。谵语。遺溺。發汗則谵语。下之則額上生汗。手足厥冷。自汗。白虎湯主之。219

*三陽合病。腹滿。身重。難以轉側。口不仁。面垢。谵语。遺溺。發汗則谵语。下之則額上生汗。手足厥冷。若自汗出者。白虎湯主之。(宋本)219

若渴欲飲水。口乾舌燥者。白虎[加人蔘]湯主之。222

[陽明病。]若脈浮。發熱。渴欲飲水。小便不利。豬苓湯主之。223

陽明病。汗出多而渴者。不可与豬苓湯。以汗多。胃中燥。豬苓湯復利其小便故也。224

*陽明病。汗出多而渴者。不可与豬苓湯。汗多者。胃中燥也。汗少者。宜与豬苓湯利其小便。(聖惠方)224

[陽明病。]若胃中虚冷。其人不能食者。飲水即噦。226

*陽明病。若胃中虚冷。其人能食。飲水即噦。(聖惠方)226

脈浮。發熱。口乾。鼻燥。能食者。即衄。227

*脈浮。發熱。口鼻中燥。能食者。必衄。宜黄芩湯。(聖惠方)227

[陽明病。]若脈浮遲。表熱裏寒。下利清穀。四逆湯主之。225

陽明病。發潮熱。大便溏。小便自可。胸脅滿不去。小柴胡湯主之。229

*陽明病。發潮熱。大便溏。小便自利。胸脅煩滿不止。宜小柴胡湯。(聖惠方)229

陽明病。脅下堅滿。不大便而嘔。舌上白胎者。可与小柴胡湯。上焦得通。津液得下。胃氣因和。身濈然汗出而解。230

*陽明病。脅下堅滿。大便秘而嘔。口燥。宜柴胡湯。(聖惠方)230

陽明中風。脈弦浮大而短氣。腹都滿。脅下及心痛。久按之。氣不通。鼻乾。不得汗。嗜臥。一身及目悉黄。小便難。有潮熱。時時噦。耳前後肿。刺之小差。外不解。病過十日。脈續浮者。与小柴胡湯。脈但浮。無餘证者。与麻黄湯。不溺。腹滿加噦者。不治。231-232

*陽明病。中風。其脈浮大。短氣心痛。鼻干嗜臥。不得汗。一身悉黄。小便難。有潮熱而噦。耳前後肿。刺之雖小差。外若不解。宜柴胡湯。(聖惠方)231-232

陽明病。脈遲。汗出多。微惡寒。为表未解。可發汗。宜桂枝湯。234

陽明病。脈浮。無汗。其人必喘。發汗即愈。宜麻黄湯。235

陽明病。自汗出。若復發其汗。小便自利。此为[津液]內竭。雖堅。不可攻之。當須自欲大便。宜蜜煎。導而通之。若土瓜根及豬膽汁。皆可以導。233

陽明病。發熱。汗出。此为熱越。不能發黄也。但頭汗出。身無汗。齐頸而還。小便不利。渴引水漿。此为瘀熱在裏。身必發黄。茵陳[蒿]湯主之。236

*陽明病。發熱而汗出。此为熱退。不能發黄也。但頭汗出。身体無汗。小便不利。渴引水漿。此为瘀熱在裏。必發黄也。宜茵陳湯。(聖惠方)236

*陽明病。但頭汗出。其身無汗。小便不利。渴汁水漿。此为瘀熱在裏。身必發黄。宜急下之。(聖惠方)236

傷寒七八日。身黄如橘[子色]。小便不利。其腹微滿。茵陳[蒿]湯主之。260

*傷寒七八日。身黄如橘。小便不利。其腹微滿者。宜下之。(聖惠方)260

陽明证。其人喜忘。必有畜血。所以然者。本有久瘀血。故令喜忘。屎雖堅。大便反易。其色必黑。抵當湯主之。237

病者無表裏证。發熱七八日。雖脈浮數。可下之。假令下已。脈數不解。合熱則消穀善飢。至六七日。不大便者。有瘀血。宜抵當湯。若脈數不解而下不止。必挾熱。便膿血。257-258

食穀欲嘔者。屬陽明也。[吳]茱萸湯主之。得湯反劇者。屬上焦也。243

◯吳茱萸湯。治人食畢噫醋及醋心。(肘後方)

◯吳茱萸湯。治胸滿。心下痞硬。嘔者。(方極)

◯吳茱萸湯。治食穀欲嘔者。方意以氣逆为主证。又治吐利。手足厥冷。煩躁者。乾嘔。吐涎沫。頭痛者。兼用礞石滾痰丸。嘔而胸滿者。兼用紫丸。腳氣上攻而嘔者。兼用紫丸。若水肿而嘔者。非此湯之所治也。(方機)

◯觀以上用法。知吳茱萸湯実治胃炎。胃多酸。人蔘。薑。棗。蓋与生薑瀉心湯同義。但以胃酸与胃中積水上逆。故君以吳茱萸之辛溫降逆爾。(傷寒論今釋)

◯

太陽病。寸[口]缓。關[上小]浮。尺[中]弱。其人發熱。汗出。復惡寒。不嘔。但心下痞。此为医下之故也。若不下。其人不惡寒而渴者。为轉屬陽明。小便數者。大便必堅。不更衣十日。無所苦也。渴欲飲水者。少少与之。但以法救之。渴者。宜五苓散。244

脈陽微而汗出少者。为自和。汗出多者。为太過。[陽脈実。因發其汗。出多者。亦为太過。]太過者。陽絕於內。亡津液。大便因堅。245

脈浮而芤。浮則为陽。芤則为陰。浮芤相摶。胃氣生熱。其陽則絕。246

跌陽脈浮而濇。浮則胃氣強。濇則小便數。浮濇相摶。大便即堅。其脾为约。麻子人丸主之。247

傷寒。發汗已。身目为黄。所以然者。寒濕相摶。在裏不解故也。[以为非瘀熱而不可下。當於寒湿中求之。]259

傷寒。身黄。發熱。梔子柏皮湯主之。261

傷寒。瘀熱在裏。身必發黄。麻黄連軺赤小豆湯主之。262


★辨少陽病

少陽之为病。口苦。咽乾。目眩也。263

*傷寒三日。少陽受病。口苦乾燥目眩。宜柴胡湯。(聖惠方)263

少陽中風。兩耳無所闻。目赤。胸中滿而煩。不可吐下。吐下則悸而驚。264

*少陽中風。兩耳生所闻。目赤。胸中滿而煩。不可吐下。吐下則悸而驚。宜柴胡湯。(聖惠方)264

傷寒。脈弦细。頭痛。發熱。此为屬少陽。少陽不可發汗。發汗則谵语。此屬胃。胃和即愈。胃不和。煩而悸。265

太陽病不解。轉入少陽。脅下堅滿。乾嘔。不能食。往來寒熱。尚未吐下。其脈沉緊。可与小柴胡湯。若己吐下發汗溫针。谵语。柴胡湯证罷。此为壞病。知犯何逆。以法治之。266-267

三陽合病。脈浮大。上關上。但欲寐。目合則汗。268

傷寒六七日。無大熱。其人躁煩。此为陽去入陰故也。269

傷寒三日。三陽为盡。三陰當受邪。其人反能食而不嘔。此为三陰不受邪也。270

傷寒三日。少陽脈小者。[为]欲已。271

少陽病欲解時。從寅盡辰。272

★辨太陰病

太陰之为病。腹滿而吐。食不下。下之益甚。時腹自痛。胸下堅结。273

*太陰之为病。腹滿而吐。食不下。自利益甚。時腹自痛。若下之。必胸下结硬。(宋本)273

*傷寒四日。太陰受病。腹滿。吐食。下之益甚。時時腹痛。心胸堅滿。若脈浮者。可發其汗。沉者宜攻其裏也。發汗者宜桂枝湯。攻裏者宜承氣湯。(聖惠方)273。276

太陰病。脈浮者。可發汗。宜桂枝湯。276

太陰中風。四肢煩疼。其脈陽微陰濇而長者。为欲愈。274

*太陰中風。四肢煩痛。其脈陽微陰濇而長。为欲愈也。宜青龍湯。(聖惠方)274

太陰病欲解時。從亥盡丑。275

自利不渴者。屬太陰。以其臓有寒故也。當溫之。宜四逆輩。277

*太陰病。痢而不渴者。其臓有寒。當溫之。以四逆湯。(聖惠方)277

*太陽病。下利不渴。其臓有寒。當宜溫之。(聖惠方)277

*太陰病。自利不渴者。以其臓有寒故也。當溫之。宜四逆輩。(推測)277

傷寒。脈浮而缓。手足自溫者。系在太陰。太陰當發身黄。若小便自利者。不能發黄。至七八日。雖暴煩。下利日十餘行。必自止。所以自止者。脾家実。腐穢已去故也。278

*傷寒。脈浮而缓。手足自溫。是为系在太陰。小便不利。其人當發黄。宜茵陳湯。太陰病不解。雖暴煩。下利十餘行而自止。所以自止者。脾家実。腐穢已去故也。宜橘皮湯。278(聖惠方)

本太陽病。医反下之。因爾腹滿時痛者。为屬太陰。桂枝加芍藥湯主之。大実痛者。桂枝加大黄湯主之。279

*太陰病。下之後。腹滿時痛。宜桂心芍藥湯。若太実腹痛者。宜承氣湯下之。(聖惠方)279

太陰为病。脈弱。其人續自便利。设當行大黄芍藥者。宜減之。以其人胃氣弱。易動故也。280

★辨少陰病

少陰之为病。脈微细。但欲寐。281

少陰病。欲吐不吐。心煩。但欲寐。五六日。自利而渴者。屬少陰。虚故引水自救。若小便色白者。少陰病形悉具。所以然者。以下焦虚寒。不能制水。故白也。282

*傷寒五日。少陰受病。其脈微细。但欲寐。其人欲吐而不煩。五日自利而渴者。屬陰虚。故引水以自救。小便白而利者。下焦有虚寒。故不能制水。而小便白也。宜龍骨牡蠣湯。(聖惠方)281-282

病人脈陰陽俱緊而反汗出。为亡陽。此屬少陰。法當咽痛而復吐利。283

少陰病。欬而下利。谵语。是为被火氣劫故也。小便必難。以強責少陰汗也。284

*少陰病。欬而下利。谵语。是为心臓有積熱故也。小便必難。宜服豬苓湯。(聖惠方)284

少陰病。脈细沉數。病为在裏。不可發汗。285

少陰病。脈微。不可發汗。亡陽故也。陽已虚。尺中弱濇者。復不可下之。286

少陰病。脈緊。至七八日。自下利。其脈暴微。手足反溫。脈緊反去。此为欲解。雖煩。下利。必自愈。287

少陰病。下利。若利自止。惡寒而踡。手足溫者可治。288

少陰病。惡寒而踡。時自煩。欲去衣被者可治。289

少陰中風。其脈陽微陰浮。为欲愈。290

少陰病欲解時。從子盡寅。291

少陰病八九日。一身手足盡熱。以熱在膀胱。必便血也。293

少陰病。其人吐利。手足不逆[冷]。反發熱者。不死。脈不至者。灸少陰七壯。292

少陰病。但厥無汗而強發之。必動其血。未知從何道出。或從口鼻。或從[耳]目出。是为下厥上竭。为難治。294

少陰病。惡寒。身踡而利。手足逆[冷]者不治。295

少陰病。下利止而頭眩。時時自冒者死。297

少陰病。吐利。躁煩。四逆者死。296

少陰病。四逆。惡寒而身踡。脈不至。不煩而躁者死。298

少陰病六七日。息高者死。299

少陰病。脈微细沉。但欲臥。汗出不煩。自欲吐。[至]五六日。自利。復煩燥。不得臥寐者死。300

少陰病。始得之。反發熱。脈沉者。麻黄附子细辛湯主之。301

少陰病。得之二三日。麻黄附子甘草湯微發汗。以二三日無证。故微發汗。302

少陰病。得之二三日以上。心中煩。不得臥。黄連阿膠湯主之。303

少陰病。得之一二日。口中和。其背惡寒者。當灸之。附子湯主之。304

*少陰病。其人雖裏和。其病惡寒者。宜灸之。(聖惠方)304

少陰病。身体痛。手足寒。骨節痛。脈沉者。附子湯主之。305

少陰病。下利。便膿血。桃花湯主之。306

少陰病二三日。至四五日。腹痛。小便不利。下利不止而便膿血。桃花湯主之。307

少陰病。下利。便膿血者。可刺。308

少陰病。吐利。手足逆。煩躁欲死者。[吳]茱萸湯主之。309

少陰病。下利。咽痛。胸滿。心煩。豬膚湯主之。309

少陰病二三日。咽痛者。可与甘草湯。不差。可与桔梗湯。311

少陰病。咽中傷。生瘡。不能语言。声不出。苦酒湯主之。312

少陰病。咽中痛。半夏散及湯主之。313

少陰病。下利。白通湯主之。314

少陰病。下利。脈微。服白通湯。利不止。厥逆。無脈。乾嘔。煩[躁]者。白通加豬膽汁湯主之。服湯脈暴出者死。微續者生。315

*少陰病。下利。服白通湯。止後。厥逆。無脈。煩躁者。宜白通豬苓湯。其脈暴出者死。微微續出者生。(聖惠方)315

少陰病。二三日不已。至四五日。腹痛。小便不利。四肢沉重疼痛而利。此为有水氣。其人或欬。或小便[自]利。或下利。或嘔。玄武湯主之。316

少陰病。下利清穀。裏寒外熱。手足厥逆。脈微欲絕。身反不惡寒。其人面赤。或腹痛。或乾嘔。或咽痛。或利止而脈不出。通脈四逆湯主之。317

少陰病。四逆。其人或欬。或悸。或小便不利。或腹中痛。或泄利下重。四逆散主之。318

少陰病。下利六七日。欬而嘔。渴。心煩不得眠。豬苓湯主之。319

少陰病。得之二三日。口燥。咽乾。急下之。宜[大]承氣湯。320

少陰病。下利清水。色青者。心下必痛。口乾燥者。急下之。宜[大]承氣湯。321

少陰病六七日。腹滿。不大便者。急下之。宜[大]承氣湯。322

少陰病。脈沉者。急溫之。宜四逆湯。323

少陰病。其人飲食入即吐。心中嗢嗢欲吐。復不能吐。始得之。手足寒。脈弦遲。此胸中実。不可下也。當吐之。若膈上有寒飲。乾嘔者。不可吐。當溫之。宜四逆湯。324

少陰病。下利。脈微濇。嘔而汗出。必數更衣。反少者。當溫其上。灸之。325

★辨厥陰病

厥陰之为病。消渴。氣上撞[心]。心中疼熱。飢而不欲食。甚者[食]則欲吐。下之利不止。326

厥陰中風。其脈微浮为欲愈。不浮为未愈。327

厥陰病欲解時。從丑盡卯。328

◯下文三百三十五條云。期之旦日夜半愈。夜半是子上。既非丑。更非卯。矛盾若斯。不足爲法明矣。(傷寒論今釋)

厥陰病。渴欲飲水者。与水飲之即愈。329

*厥陰病。渴欲飲水者。少少与之即愈。(玉函。宋本)329

*傷寒六日。渴欲飲水者。宜豬苓湯。(聖惠方)329

★辨厥利嘔噦

诸四逆。厥者。不可下之。虚家亦然。330

*诸四逆。厥者。不可吐之。虚家亦然。330

傷寒。先厥後發熱而利者。必自止。見厥復利。331

◯厥利並作。其後厥止而發熱者。利必自止。熱止復厥。則又下利。舊註皆如此解。蓋據次條及三百三十七條而言。然於原文而字者字。頗不穩貼。且厥熱互發之病。実未之見也。故本篇厥熱诸條。皆不可強解。(傷寒論今釋)

傷寒。始發熱六日。厥反九日而利。[凡]厥利[者。]當不能食。今反能食。恐为除中。食以黍餅。不發熱者。知胃氣尚在。必愈。恐暴熱來出而復去也。後日脈之。其熱續在。期之旦日夜半愈。[所以然者。本發熱六日。厥反九日。復發熱三日。并前六日。亦为九日。与厥相應。故期之旦日夜半愈。]後三日脈之而脈數。其熱不罷。此为熱氣有餘。必發癰膿。332

◯未嘗目驗此种病。古人医案中亦未有此种病。猶是纸上空谈耳。山田氏云。上三條系後人之言。當刪之。(傷寒論今釋)

傷寒。脈遲六七日。而反与黄芩湯徹其熱。脈遲为寒。而与黄芩湯復除其熱。腹中應冷。當不能食。今反能食。此为除中。必死。333

傷寒。先厥後發熱。下利必自止。而反汗出。咽中痛者。其喉为痹。發熱。無汗。而利必自止。若不止。必便膿血。便膿血者。其喉不痹。334

傷寒一二日。至四五日厥者。必發熱。前厥者後必熱。厥深者熱亦深。厥微者熱亦微。厥應下之而發其汗者。必口傷烂赤。335

*傷寒一二日。至四五日厥者。必發熱。前熱者後必厥。厥深者熱亦深。厥微者熱亦微。厥應下之而發其汗者。必口傷烂赤。335

凡厥者。陰陽氣不相順接。便为厥。厥者。手足逆冷是也。337

傷寒。病厥五日。熱亦五日。设六日。當復厥。不厥者自愈。厥终不過五日。以熱五日。故知自愈。336

傷寒。脈微而厥。至七八日。膚冷。其人躁無暫安時者。此为臓厥。非蛔厥也。蛔厥者。其人當吐蛔。今病者靜而復時煩。此为臓寒。蛔上入其膈。故煩。須臾復止。得食而嘔。又煩者。蛔闻食臭出。其人常自吐蛔。蛔厥者。烏梅丸主之。338

傷寒。熱少。微厥。指頭寒。默默不欲食。煩躁。數日。小便利。色白者。此熱除也。欲得食。其病为愈。若厥而嘔。胸脅煩滿者。其後必便血。339

病者手足厥冷。言我不结胸。少腹滿。按之痛。此冷结在膀胱關元也。340

傷寒。發熱四日。厥反三日。復熱四日。厥少熱多。其病當愈。四日至七日。熱不除者。必便膿血。341

傷寒。厥四日。熱反三日。復厥五日。其病为進。寒多熱少。陽氣退。故为進。342

傷寒六七日。脈微。手足厥[冷]。煩躁。灸其厥陰。厥不還者死。343

傷寒。下利。厥逆。躁不得臥者死。344

傷寒。發熱。下利至[甚。]厥不止者死。(宋本)345

*傷寒。發熱。下利至厥不止者死。(脈經。千金翼)345

傷寒。六七日不利。忽發熱而利。其人汗出不止者死。有陰無陽故也。(玉函)346

*傷寒。厥逆六七日。不利。便發熱而利者生。其人汗出。利不止者死。但有陰無陽故也。(脈經)346

*傷寒。六七日不利。便發熱而利。其人汗出不止者死。有陰無陽故也。(千金翼。宋本)346

傷寒五六日。不结胸。腹濡。脈虚。復厥者。不可下。此为亡血。[下之]死。347

傷寒。發熱而厥七日。下利者。为難治。348

傷寒。脈促。手足厥逆。可灸之。349

傷寒。脈滑而厥者。裏有熱也。白虎湯主之。350

手足厥寒。脈细欲絕。當歸四逆湯主之。若其人內有久寒。當歸四逆加吳茱萸生薑湯主之。351-352

大汗出。熱不去。內拘急。四肢疼。下利。厥逆而惡寒。四逆湯主之。353

大汗出或大下利而厥冷者。四逆湯主之。354

*大汗或大下而厥冷者。四逆湯主之。354

病者手足厥冷。脈乍緊。邪结在胸中。心下滿而煩。飢不能食。病在胸中。當吐之。宜瓜蒂散。355

傷寒。厥而心下悸。宜先治水。當与茯苓甘草湯。卻治其厥。不爾。水漬入胃。必作利也。356

傷寒六七日。大下後。[寸]脈沉遲。手足厥逆。下部脈不至。咽喉不利。唾膿血。泄利不止者。为難治。麻黄升麻湯主之。357

傷寒四五日。腹中痛。若轉氣下趨少腹者。为欲自利也。358

傷寒。本自寒下。医復吐下之。寒格。更逆吐下。食入即出。乾薑黄芩黄連人蔘湯主之。359

下利。有微熱而渴。脈弱者自愈。360

下利。脈數。若微發熱。汗出者自愈。设[脈]復緊。为未解。361

*下利。脈數。有微熱。汗出者自愈。设復緊。为未解。(玉函。宋本)361

下利。手足厥[冷]。無脈。[當灸其厥陰。]灸之不溫[而脈不還]。反微喘者死。少陰負跌陽者为順。362

下利。寸脈反浮數。尺中自濇者。必清膿血。363

下利清穀。不可攻表。汗出必脹滿。364

下利。脈沉弦者下重。脈大者为未止。脈微弱數者为欲自止。雖發熱。不死。365

下利。脈沉而遲。其人面少赤。身有微熱。下利清穀者。必鬱冒。汗出而解。其人必微厥。所以然者。其面戴陽。下虚故也。366

下利。脈反數而渴者。今自愈。设不差。必清膿血。以有熱故也。367

下利後。脈絕。手足厥[冷]。晬時脈還。手足溫者生。不還[。不溫]者死。368

傷寒。下利日十餘行。脈反実者死。369

下利清穀。裏寒外熱。汗出而厥。通脈四逆湯主之。370

熱利下重。白頭翁湯主之。371

下利。欲飲水者。为有熱也。白頭翁湯主之。373

下利。腹[脹]滿。身体疼痛。先溫其裏。乃攻其表。溫裏宜四逆湯。攻表宜桂枝湯。372

下利。谵语者。为有燥屎也。小承氣湯主之。374

下利後更煩。按之心下濡者。为虚煩也。梔子[豉]湯主之。375

嘔家有癰膿。不可治嘔。膿盡自愈。376

嘔而發熱。小柴胡湯主之。379

嘔而脈弱。小便復利。身有微熱。見厥者難治。四逆湯主之。377

乾嘔。吐涎沫。頭痛。吳茱萸湯主之。(宋本)378

*乾嘔。吐涎沫而復頭痛。吳茱萸湯主之。(玉函。千金翼)378

傷寒。大吐大下之。極虚。復極汗者。其人外氣怫鬱。復与之水。以發其汗。因得噦。所以然者。胃中寒冷故也。380

傷寒。噦而腹滿。視其前後。知何部不利。利之即愈。381

★辨霍亂

问曰。病有霍亂者何。
答曰。嘔吐而利。此为霍亂。382

问曰。病者發熱。頭痛。身疼。惡寒而復吐利。當屬何病。
答曰。當为霍亂。霍亂吐下利止。復更發熱也。383

傷寒。其脈微濇。本是霍亂。今是傷寒。卻四五日。至陰經上。轉入陰。必利。本素嘔下利者不治。若其人似欲大便而反失氣。仍不利者。是为屬陽明。便必堅。十三日愈。所以然者。經盡故也。384

下利後。當便堅。堅則能食者愈。今反不能食。到後經中。頗能食。復過一經能食。過之一日當愈。若不愈。不屬陽明也。384

惡寒。脈微而復利。利止必亡血。四逆加人蔘湯主之。(千金翼)385

*惡寒。脈微而復利。利止。亡血也。四逆加人蔘湯主之。(宋本。玉函)385

霍亂。頭痛。發熱。身疼痛。熱多。欲飲水者。五苓散主之。寒多。不用水者。理中湯主之。386

吐利止而身痛不休。當消息和解其外。宜桂枝湯小和之。387

吐利。汗出。發熱。惡寒。四肢拘急。手足厥冷。四逆湯主之。388

既吐且利。小便復利而大汗出。下利清穀。裏寒外熱。脈微欲絕。四逆湯主之。388

吐已下斷。汗出而厥。四肢拘急不解。脈微欲絕者。通脈四逆加豬膽汁湯主之。390

吐利。發汗。其人脈平而小煩者。以新虚不勝穀氣故也。391

★辨陰易病已後勞復

傷寒陰易之为病。其人身体重。少氣。少腹裏急。或引陰中拘攣。熱上衝胸。頭重不欲舉。眼中生眵。眼胞赤。膝脛拘急。燒裩散主之。392

大病差後。勞復者。枳実梔子湯主之。若有宿食。加大黄如博棋子大五六枚。393

傷寒差已後。更發熱。小柴胡湯主之。脈浮者。以汗解之。脈沉実者。以下解之。394

大病差後。從腰以下有水氣。牡蠣澤瀉散主之。395

傷寒解後。虚羸少氣。氣逆欲吐。竹葉石膏湯主之。397

大病差後。其人喜唾。久久不了者。胃上有寒。當溫之。宜理中丸。396

病人脈已解。而日暮微煩者。以病新差。人強与穀。脾胃氣尚弱。不能消穀。故令微煩。損穀即愈。398

★傷寒宜忌

★不可發汗

脈浮而緊。法當身体疼痛。當以汗解。假令尺中脈遲者。不可發汗。何以知然。此为榮氣不足。血氣微少故也。50

*凡脈尺中遲。不可發汗。榮衛不足。血少故也。(聖惠方)50

咽中闭塞。不可發汗。發汗即吐血。氣微絕。厥冷。

*凡咽中闭塞。不可發汗。(聖惠方)

厥[而脈緊]。不可發汗。發汗即声亂。咽嘶。舌萎。声不能出。

咽喉乾燥者。不可發汗。83

淋家。不可發汗。發汗必便血。84

瘡家。雖身疼痛。不可攻表。汗出則痙。85

衄家。不可攻表。汗出必額上陷。脈促急而緊。86

亡血家。不可攻表。汗出則寒慄而振。87

汗家。重發汗。必恍惚心亂。小便已。陰疼。可与禹餘糧丸。88

*凡失血者。不可發汗。發汗必恍惚心亂。(聖惠方)88

冬時。不可發汗。發汗必吐利。口中烂。生瘡。0

*凡積熱在臓。不宜發汗。汗則必吐。口中烂。生瘡。(聖惠方)

欬而小便利。若失小便者。不可攻表。汗出則厥。逆冷。

*欬嗽小便利者。不可攻表。汗出即逆。(聖惠方)

太陽病。發其汗。因致痙。

*太陽病。發汗太多。因致痙。(宋本。金匱)

★可發汗

大法。春夏宜發汗。

凡發汗。欲令手足皆周至。汗出漐漐然。一時間许益佳。不可令如水流離。若病不解。當重發汗。汗多則亡陽。陽虚不得重發汗也。

凡服湯發汗。中病便止。不必盡剂也。

凡云可發汗而無湯者。丸散亦可用。然不如湯隨证良驗。

凡脈浮者。病在外。可發汗。0

陽明病。脈浮虚者。可發汗。(千金翼)0

*陽明病。脈浮數者。可發汗。(聖惠方)0

★不可吐

太陽病。當惡寒發熱。今自汗出。反不惡寒發熱。關上脈细而數。此医吐之過也。若得病一日二日吐之。腹中飢。口不能食。三日四日吐之。不喜糜粥。欲食冷食。朝食暮吐。此医吐之所致也。此为小逆。120

★可吐

大法。春宜吐。

凡服湯吐。中病便止。不必盡剂也。

病胸上诸実。胸中鬱鬱而痛。不能食。欲使人按之。而反有涎唾。下利日十餘行。其脈反遲。寸口[脈]微滑。此可吐之。吐之利即止。

*夫胸心滿実。胸中鬱鬱而痛。不能食。多涎唾。下利。其脈遲反逆。寸口脈數。此可吐也。(聖惠方)

宿食在上脘。宜吐之。

*宿食在上管。宜吐之。(脈經。宋本)

*夫宿食在胃管。宜吐之。(聖惠方)

★不可下

咽中闭塞。不可下。下之則上輕下重。水漿不下。臥則欲踡。身体急痛。下利日數十行。

诸外実。不可下。下之則發微熱。亡脈則厥。當脐握熱。

诸虚。不可下。下之則渴。引水者易愈。惡水者劇。

脈數者。久數不止。止則邪结。正氣不能復。正氣卻结於臓。故邪氣浮之。与皮毛相得。脈數者。不可下。下之必煩。利不止。

脈浮大。應發汗。医反下之。此为大逆。

太陽与少陽並病。心下痞堅。頸項強而眩。[當刺大椎第一間。肺腧。肝腧。]不可下。171

*太陽与少陽並病。頭項強痛。或眩冒。時如结胸。心下痞堅。當刺大椎第一間。肺腧。肝腧。慎不可發汗。發汗即谵语。谵语則脈弦。谵语五日不止。當刺期门。142

病欲吐者。不可下。

★可下

大法。秋宜下。

凡可下者。用湯勝丸散。

凡服湯下。中病則止。不必盡剂也。

下利。三部脈皆平。按其心下。堅者。急下之。宜[大]承氣湯。

*傷寒下痢。三部脈皆和。按其心下堅。宜急下之。(聖惠方)

下利。脈遲而滑者。[內]実也。利未欲止。當下之。宜[大]承氣湯。

问曰。人病有宿食。何以别之。
師曰。寸口脈浮大。按之反濇。尺中亦微而濇。故知有宿食。當下之。宜[大]承氣湯。

下利。不欲食者。有宿食[也]。當下之。宜[大]承氣湯。

下利[已]差。至其[年月日]時復發。此为病不盡。當復下之。宜[大]承氣湯。

病腹中滿痛者。为実。當下之。宜大承氣湯。

*病腹中滿痛者。为実。當下之。宜大柴胡湯。

脈雙弦而遲。心下堅。脈大而緊者。陽中有陰也。可下之。宜[大]承氣湯。

★可溫

大法。冬宜服溫熱藥及灸。

*大法。冬宜熱藥。(聖惠方)

下利。脈遲緊。为痛未欲止。當溫之。得冷者。滿而便腸垢。0

*下利。脈遲緊。为痛未止。(聖惠方)

下利。脈浮大者。此为虚。以強下之故也。當溫之。与水必噦。[宜當歸四逆湯。]0

*下利。脈浮大者。此皆为虚。宜溫之。(聖惠方)

下利。欲食者。當溫之。0

★不可火

傷寒。其脈不弦緊而弱者。必渴。被火必谵语。弱者。發熱。脈浮。解之當汗出愈。113

太陽病。以火熏之。不得汗。其人必躁。到經不解。必清血。114

*太陽病。以火蒸之。不得汗者。其人必燥结。若不结。必下清血。其脈躁者。必發黄也。(聖惠方)

★可火

下利。谷道中痛。當溫之。宜灸枳実。或熬鹽等熨之。0

*凡下利後。下部中痛。當溫之。宜炒枳実。若熬鹽等熨之。(聖惠方)

★不可灸

微數之脈。慎不可灸。因火为邪。則为煩逆。追虚逐実。血散脈中。火氣雖微。內攻有力。焦骨烂筋。血難復也。116

*凡微數之脈。不可灸。因熱为邪。必致煩逆。內有損骨傷筋血枯之患。(聖惠方)

脈浮。當以汗解。而反灸之。邪無從出。因火而盛。病從腰以下必重而痹。此为火逆。若欲自解。當先煩。煩乃有汗。隨汗而解。何以知之。脈浮。故知汗出當解。116

*脈當以汗解。反以灸之。邪無所去。因火而盛。病當必重。此为逆治。若欲解者。當發其汗而解也。(聖惠方)116

脈浮。熱甚。而反灸之。此为実。実以虚治。因火而動。咽燥。必唾血。115　

★可灸

★不可刺

大怒勿刺。已刺勿怒。新內勿刺。已刺勿內。大勞勿刺。已刺勿勞。大醉勿刺。已刺勿醉。大飽勿刺。已刺勿飽。大渴勿刺。已刺勿渴。大驚勿刺。勿刺熇熇之熱。勿刺漉漉之汗。勿刺渾渾之脈。[身熱甚。陰陽皆爭者。勿刺也。其可刺者。急取之。不汗則泄。所谓勿刺者。有死徵也。]勿刺病与脈相逆者。上工刺未生。其次刺未盛。其次刺已衰。工逆此者。是谓伐形。0

★可刺

傷寒。腹滿。谵语。寸口脈浮而緊。此为肝乘脾。名曰縱。當刺期门。108

傷寒。發熱。嗇嗇惡寒。其人大渴。欲飲水者。其腹必滿。自汗出。小便利。其病欲解。此为肝乘肺。名曰横。當刺期门。109

婦人傷寒。懷娠。腹滿。不得小便。從腰以下重。如有水氣狀。懷娠七月。太陰當養不養。此心氣実。當刺。瀉勞宮及關元。小便利則愈。(脈經。千金翼)0

*婦人傷寒。懷娠。腹滿。不得大便。從腰以下重。如有水氣狀。懷娠七月。太陰當養不養。此心氣実。當刺。瀉勞宮及關元。小便利則愈。(玉函)0

傷寒。喉痹。刺手少陰。少陰在腕當小指後動脈是也。针入三分補之。0

★不可水

發汗後。飲水多者必喘。以水灌之亦喘。75

下利。其脈浮大。此为虚。以強下之故也。设脈浮革。因爾腸鳴。當溫之。与水即噦。0

太陽病。小便利者。为水多。心下必悸。0

★可水

嘔吐而病在膈上。急思水者。与五苓散飲之。即可飲水也。0

*嘔吐而病在膈上。後必思水者。与五苓散飲之。水亦得也。(脈經。玉函)0

*若嘔吐。熱在膈上。思水者。与五苓散。即可飲水也。(聖惠方)0

★闕文(據宋本補)

二陽並病。太陽初得病時。發其汗。汗先出。復不徹。因轉屬陽明。續自微汗出。不惡寒。若太陽病证不罷者。不可下。下之为逆。如此可小發汗。设面色缘缘正赤者。陽氣怫鬱在表。當解之熏之。若發汗不徹。不足言。陽氣怫鬱不得越。當汗不汗。其人躁煩。不知痛處。乍在腹中。乍在四肢。按之不可得。其人短氣。但坐。以汗出不徹故也。更發汗則愈。何以知汗出不徹。以脈濇故知也。48

本發汗而復下之。此为逆也。若先發汗。治不为逆。本先下之。而反汗之为逆。若先下之。治不为逆。90

太陽病。二日反躁。反熨其背而大汗出。大熱入胃。胃中水竭。躁煩必發谵语。十餘日。振慄自下利者。此为欲解也。故其汗從腰已下不得汗。欲小便不得。反嘔。欲失溲。足下惡風。大便硬。小便當數而反不數及多。大便已。頭卓然而痛。其人足心必熱。穀氣下流故也。110

太陽病。中風。以火劫發汗。邪風被火熱。血氣流溢。失其常度。兩陽相熏灼。其身發黄。陽盛則欲衄。陰虚則小便難。陰陽俱虚竭。身体則枯燥。但頭汗出。齐頸而還。腹滿微喘。口乾咽烂。或不大便。久則谵语。甚者至噦。手足躁擾。捻衣摸床。小便利者。其人可治。111

太陽病。吐之。但太陽病當惡寒。今反不惡寒。不欲近衣。此为吐之內煩也。121

太陽病。小便利者。以飲水多。必心下悸。小便少者。必苦裏急也。127

太陽病。下之。其脈促。不结胸者。此为欲解也。脈浮者。必结胸也。脈緊者。必咽痛。脈弦者。必兩脅拘急。脈细數者。頭痛未止。脈沉緊者。必欲嘔。脈沉滑者。協熱利。脈浮滑者。必下血。140

病脅下素有痞。連在脐傍。痛引少腹。入陰筋者。此名臓结。死。167

★臓腑經络先後

问曰。上工治未病。何也。
師曰。夫治未病者。見肝之病。知肝傳脾。當先実脾。四季脾王不受邪。即勿補之。中工不曉相傳。見肝之病。不解実脾。惟治肝也。夫肝之病。補用酸。助用焦苦。益用甘味之藥调之。肝虚則用此法。実則不在用之。經曰。虚虚実実。補不足。損有餘。是其義也。餘臓準此。

夫人稟五常。因風氣而生長。風氣雖能生萬物。亦能害萬物。如水能浮舟。亦能覆舟。若五臓元真通暢。人即安和。客氣邪風。中人多死。千般災難。不越三条。一者。經络受邪。入臓腑。为內所因也。二者。四肢九竅。血脈相傳。壅塞不通。为外皮膚所中也。三者。房室。金刃。虫獸所傷。以此详之。病由都盡。
若人能養慎。不令邪風干忤經络。適中經络。未流傳腑臓。即医治之。四肢才覚重滞。即導引。吐纳。针灸。膏摩。勿令九竅闭塞。更能無犯王法。禽獸災傷。房室勿令竭乏。服食節其冷熱苦酸辛甘。不遺形体有衰。病則無由入其腠理。腠者。是三焦通會元真之處。为血氣所注。理者。是皮膚臓腑之文理也。

问曰。病人有氣色見於面部。願闻其说。
師曰。鼻頭色青。腹中痛。苦冷者死。鼻頭色微黑者有水氣。色黄者胸上有寒。色白者亡血也。设微赤非時者死。其目正圓者痊。不治。又色青为痛。色黑为勞。色赤为風。色黄者便難。色鲜明者有留飲。

師曰。病人语声寂然。喜驚呼者。骨節間病。语声喑喑然不徹者。心膈間病。语声啾啾然细而長者。頭中病。

師曰。息搖肩者心中堅。息引胸中上氣者欬。息張口短氣者肺痿唾沫。

師曰。吸而微數。其病在中焦。実也。當下之即愈。虚者不治。在上焦者其吸促。在下焦者其吸遠。此皆難治。呼吸動搖振振者不治。

師曰。寸口脈動者。因其王時而動。假令肝王色青。四時各隨其色。肝色青而反色白。非其時色脈。皆當病。

问曰。有未至而至。有至而不至。有至而不去。有至而太過。何谓也。
師曰。冬至之後。甲子夜半少陽起。少陽之時陽始生。天得溫和。以未得甲子。天因溫和。此为未至而至也。以得甲子而天未溫和。此为至而不至也。以得甲子而天大寒不解。此为至而不去也。以得甲子而天溫如盛夏五六月時。此为至而太過也。

師曰。病人脈浮者在前。其病在表。浮者在後。其病在裏。腰痛。背強不能行。必短氣而極也。

问曰。經云。厥陽獨行。何谓也。
師曰。此为有陽無陰。故稱厥陽。

问曰。寸脈沉大而滑。沉則为実。滑則为氣。実氣相摶。血氣入臓即死。入腑即愈。此为卒厥。何谓也。
師曰。唇口青。身冷。为入臓即死。如身和。汗自出。为入腑即愈。

问曰。脈脱。入臓即死。入腑即愈。何谓也。
師曰。非为一病。百病皆然。譬如浸淫瘡。從口起流向四肢者可治。從四肢流來入口者不可治。病在外者可治。入裏者即死。

问曰。陽病十八。何谓也。
師曰。頭痛。項。腰。脊。臂。腳掣痛。
[问曰。]陰病十八。何谓也。
師曰。欬。上氣。喘。噦。咽。腸鳴。脹滿。心痛。拘急。五臓病各有十八。合为九十病。人又有六微。微有十八病。合为一百八病。五勞。七傷。六極。婦人三十六病。不在其中。清邪居上。濁邪居下。大邪中表。小邪中裏。䅽飪之邪。從口入者。宿食也。五邪中人。各有法度。風中於前。寒中於暮。濕傷於下。霧傷於上。風令脈浮。寒令脈急。霧傷皮腠。濕流關節。食傷脾胃。極寒傷經。極熱傷络。

问曰。病有急當救裏救表者。何谓也。
師曰。病。医下之。續得下利。清穀不止。身体疼痛者。急當救裏。後身体疼痛。清便自调者。急當救表也。

夫病痼疾。加以卒病。當先治其卒病。後乃治其痼疾也。

師曰。五臓病各有所得者愈。五臓病各有所惡。各隨其所不喜者为病。病者素不應食而反暴思之。必發熱也。

夫诸病在臓欲攻之。當隨其所得而攻之。如渴者与豬苓湯。餘皆仿此。

★辩痙濕暍

太陽病。發熱。無汗而反惡寒。是为剛痙。

太陽病。發熱。汗出而不惡寒。是为柔痙。

◯案。葛根湯证即剛痙。桂枝加葛根湯证即柔痙。下文栝樓桂枝湯方。吉益氏谓宜有葛根。是也。

◯痙以強急得名。乃賅腦脊髓膜炎。破傷風诸病而言。巢源。千金所載可考也。千金云。太陽中風。重感於寒濕則變痙也。痙者。口噤不開。背強而直。如發癎之狀。搖頭。馬鳴。腰反折。

太陽病。發熱。其脈沉细。是为痙。[为難治。]

◯太陽病。發熱。脈沉而细者。麻黄附子细辛湯。麻黄附子甘草湯所主。未为難治。今曰痙曰難治者。以其有頭項強急。口噤。背反張之证。非兩感傷寒也。夫曰太陽。則病尚初起。病初起即項背勁強。脈沉而细者。乃惡性腦脊髓膜炎。致命極速。故曰難治。(金匱要略今釋)

太陽病。發汗太多。因致痙。(金匮)

*太陽病。發其汗。因致痙。(脈經。玉函。千金翼)

夫風病。下之則痙。復發汗。必拘急。

瘡家。雖身疼痛。不可發汗。汗出則痙。

病者身熱足寒。頸項強急。惡寒。時頭熱。面赤。目脈赤。獨頭動搖。卒口噤。背反張者。痙病也。

夫痙脈。按之緊而弦。直上下行。

◯張缩血管之神經出自脊髓。脊髓病。故血管为之痙孿也。

痙病有灸瘡。難治。

◯有灸創者。火氣重傷津液。且有破傷風之可能。故難治。

太陽病。其证備。身体強。几几然。脈反沉遲。此为痙。括樓桂枝湯主之。

◯此即上条所谓柔痙也。几几。強直貌。尋常熱病。頭痛。發熱。汗出。惡風。而項背之肌肉因津液衰少而勁強者。括樓桂枝湯及桂枝加葛根湯俱效。然此条身体強而脈沉遲。明是腦脊髓膜炎。腦脊髓膜炎之脈搏。初起多甚沉遲。瀕死則數。因迷走神經始則興奮。终則麻痹故也。此非栝樓桂枝湯所能治。金匱误矣。(金匱要略今釋)

◯

太陽病。無汗而小便反少。氣上衝胸。口噤不得语。欲作剛痙。葛根湯主之。

◯無病之人。有汗時小便必少。有汗時小便必多。因人身水分之排泄有一定限度。故盈於此者必拙於彼也。今無汗而小便反少。是津液不足。分泌失職之候。云氣上衝胸。口噤不得语。又云欲作剛痙。則是剛痙之發。咀嚼肌最先痙孿。此乃破傷風之特徵。非葛根湯所能治也。合前条觀之。柔痙似專指腦脊髓膜炎。剛痙似專指破傷風。二病雖以痙孿为主证。然与尋常熱病之項背強急者大異。金匱用葛根劑。误矣。(金匱要略今釋)

痙为病。胸滿口噤。臥不著席。腳攣急。必齘齒。可与大承氣湯。

太陽病。關節疼痛而煩。脈沉而细者。此名濕痹。濕痹之候。其人小便不利。大便反快。但當利其小便。(宋本。金匱)

*太陽病。關節疼煩。其脈沉细。为中濕。

病者一身盡疼。發熱。日晡即劇。此为風濕。汗出當風所致也。

*病者一身盡疼。發熱。日晡所劇者。此名風濕。此病傷於汗出當風。或久傷取冷所致也。(宋本。金匱)

濕家之为病。一身盡疼。發熱。身色如熏黄也。

濕家之为病。其人但頭汗出。背強。欲得被覆向火。若下之早即噦。或胸滿。小便[不]利。舌上如胎。此为丹田有熱。胸上有寒。渴欲飲而不能飲而口燥也。

濕家下之。額上汗出。微喘。小便利者死。下利不止者亦死。

问曰。風濕相摶。身体疼痛。法當汗出而解。值天陰雨不止。師云。此可發汗。汗之病不愈者。何也。
答曰。發其汗。汗大出者。但風氣去。濕氣續在。是故不愈。若治風濕者。發其汗。但微微似欲出汗者。則風濕俱去也。

濕家。病身疼。發熱。面黄而喘。頭痛。鼻塞而煩。其脈大。自能飲食。腹中和。無病。病在頭。中寒濕。故鼻塞。內藥鼻中即愈。

濕家身煩疼。可与麻黄加术湯發其汗为宜。慎不可以火攻之。(金匱)

◯麻黄加术湯。治寒濕。身体煩疼。無汗。惡寒。發熱者。(三因方)

◯麻黄加术湯。治麻黄湯证而小便不利者。(方極)

◯麻黄加术湯。治麻黄湯证而一身浮肿。小便不利者。隨证加附子。(類聚方廣義)

◯婦人体弱者。妊娠终每患水肿。与越婢加术湯。木防己湯等往往墜胎。宜麻黄加术湯。或合葵子茯苓散亦良。(類聚方廣義)

◯山行冒瘴霧。或入窟穴中。或於曲室混堂。诸濕氣熱氣鬱於處。昏倒氣絕者。可連服大劑麻黄加术湯即甦。案。據尾臺氏说。則此方可治碳酸中毒。(類聚方廣義)

◯术分赤白始於名医別錄。仲景書本但稱术。後人輒加白字。別錄之赤术。即今之蒼术。此方意在使濕從汗解。則宜蒼术。(金匱要略今釋)

病者一身盡疼。發熱。日晡所劇者。名風濕。此病傷於汗出當風。或久傷取冷所致也。可与麻杏苡甘湯。

◯麻杏苡甘湯之证。較之麻黄加术湯。濕邪所滞稍深。因用薏苡等品欤。余曾應用於梅毒。痛痹等。(方輿輗)

◯麻杏苡甘湯。治孕婦浮肿而喘欬息迫。或身体麻痹。或疼痛者。(類聚方廣義)

◯麻杏苡甘湯。治肺癰初起。惡寒。息迫。欬嗽不止。面目浮肿。濁唾臭痰。胸痛者。當迨其精氣未脫。与白散交用。蕩涤邪穢。則易於平復。(類聚方廣義)

◯麻杏苡甘湯。治風濕痛風。發熱。劇痛而關節肿起者。雖证加术附。奇效。(類聚方廣義)

風濕。脈浮。身重。汗出。惡風者。防己黄芪湯主之。

◯防己黄芪湯。治水病身重。汗出。惡風。小便不利者。(方極)

◯防己黄芪湯。治風毒肿。附骨疽。穿踝疽。稠膿已歇。稀膿不止。或痛。或不痛。身体瘦削。或見浮肿者。若惡寒。或下利。盜汗者。更加附子为佳。兼用伯州散。應钟散。七寶等。凡附骨疽久不治。或治而復發者以毒之根蒂不除也。若此者。宜劀開傷口。抉剔以除盡病根。無不治者。(類聚方廣義)

◯防己黄芪湯方。分量。煮法非古。今從外臺祕要。(類聚方廣義)

◯防己黄芪湯方。分量。煮服法經後人篡改。千金風痹门所載當是金匱原方。(金匱要略今釋)

傷寒八九日。風濕相摶。身体疼痛。不能自轉側。不嘔。不渴。脈浮虚而濇者。桂枝附子湯主之。若大便堅。小便自利者。去桂加白术湯主之。

◯桂枝附子湯。治桂枝湯去芍藥证而身体疼痛，不能自轉側者。(方極)

風濕相摶。骨節疼煩。掣痛不得屈伸。近之則痛劇。汗出短氣。小便不利。惡風。不欲去衣。或身微肿者。甘草附子湯主之。

太陽中熱者。暍是也。其人汗出。惡寒。身熱而渴也。白虎[加人蔘]湯主之。

太陽中暍。身熱疼重而脈微弱。此以夏月傷冷水。水行皮膚中所致也。瓜蒂湯主之。

太陽中暍。發熱。惡寒。身重而疼痛。其脈弦细芤遲。小便已。洒洒然毛聳。手足逆冷。小有勞。身即熱。口開。前板齒燥。若發其汗。惡寒則甚。加溫针。發熱益甚。數下之。淋復甚。

★百合狐𧌒陰陽毒

論曰。百合病者。百脈一宗。悉致其病也。意欲食復不能食。常默然。欲臥不能臥。欲行不能行。飲食或有美時。或有不用闻食臭時。如寒無寒。如熱無熱。口苦。小便赤。诸藥不能治。得藥則劇吐利。如有神靈者。身形如和。其脈微數。

每溺時頭痛者。六十日乃愈。若溺時頭不痛。淅然者。四十日愈。若溺快然。但頭眩者。二十日愈。其证或未病而預見。或病四五日而出。或病二十日或一月微見者。各隨证治之。

百合病。發汗後者。百合知母湯主之。

◯百合味甘平微苦。治邪氣。補虛。清熱。故诸方悉以之為主而隨与加藥治之。用知母者。以發汗傷津液故也。(金匱要略心典)

百合病。下之後者。滑石代赭湯主之。

百合病。吐之後者。百合雞子湯主之。

百合病。不經吐下發汗。病形如初者。百合地黄湯主之。

百合病。一月不解。變成渴者。百合洗方主之。

百合病。渴不差者。括蔞牡蠣散主之。

百合病。變發熱者。百合滑石散主之。

百合病。見於陰者。以陽法救之。見於陽者。以陰法救之。見陽攻陰。復發其汗。此为逆。見陰攻陽。乃復下之。此亦为逆。

狐𧌒之为病。狀如傷寒。默默欲眠。目不得闭。臥起不安。蝕於喉为𧌒。蝕於陰为狐。不欲飲食。惡闻食臭。其面目乍赤。乍黑。乍白。蝕於上部則声喝。甘草瀉心湯主之。蝕於下部則咽乾。苦參湯洗之。蝕於肛者。雄黄熏之。

◯嘗見麻疹被寒涼遏抑。不得透發。致蝕爛肛門以死者。记其本事。以當考与。(金匱要略今釋)

病者脈數。無熱。微煩。默默但欲臥。汗出。初得之三四日。目赤如鳩眼。七八日目四眥黑。若能食者。膿已成也。赤豆當歸散主之。

陽毒之为病。面赤斑斑如锦文。咽喉痛。唾膿血。五日可治。七日不可治。升麻鱉甲湯主之。

陰毒之为病。面目青。身痛如被杖。咽喉痛。五日可治。七日不可治。升麻鱉甲湯去雄黄蜀椒主之。

★瘧

師曰。瘧脈自弦。弦數者多熱。弦遲者多寒。弦小緊者。下之差。弦遲者。可溫之。弦緊者。可發汗。针灸也。浮大者。可吐之。弦數者。風發也。以飲食消息止之。

病瘧。以月一日發。當以十五日愈。设不差。當月盡解。如其不差。當去何。
師曰。此结为癥瘕。名曰瘧母。急治之。宜鱉甲煎丸。

師曰。陰氣孤絕。陽氣獨發。則熱而少氣煩冤。手足熱而欲嘔。名曰瘧。若但熱不寒者。邪氣內藏於心。外舍分肉之間。令人消铄脱肉。

溫瘧者。其脈如平。身無寒。但熱。骨節疼煩。時嘔。白虎加桂枝湯主之。

瘧多寒者。名曰牡瘧。蜀漆散主之。

★中風歷節

夫風之为病。當半身不遂。或但臂不遂者。此为痹。脈微而數。中風使然。

寸口脈浮而緊。緊則为寒。浮則为虚。寒虚相摶。邪在皮膚。浮者血虚。络脈空虚。賊邪不瀉。或左或右。邪氣反缓。正氣即急。正氣引邪。喎僻不遂。邪在於络。肌膚不仁。邪在於經。即重不勝。邪入於腑。即不識人。邪入於臓。舌即難言。口吐涎。

寸口脈遲而缓。遲則为寒。缓則为虚。榮缓則为亡血。衛缓則为中風。邪氣中經。則身痒而癮疹。心氣不足。邪氣入中。則胸滿而短氣。

寸口脈沉而弱。沉即主骨。弱即主筋。沉即为腎。弱即为肝。汗出入水中。如水傷心。歷節黄汗出。故曰歷節。

跌陽脈浮而滑。滑則穀氣実。浮則汗自出。

少陰脈浮而弱。弱則血不足。浮則为風。風血相摶。即疼痛如掣。

盛人脈濇小。短氣。自汗出。歷節疼。不可屈伸。此皆飲酒。汗出當風所致。

诸肢節疼痛。身体魁羸。腳肿如脱。頭眩短氣。嗢嗢欲吐。桂枝芍藥知母湯主之。

◯桂枝芍药知母湯用於慢性風濕性關節疾病。以身体瘦弱。關節肿脹如樹瘤为指徵。噁心欲吐這一症狀。就我個人經驗來说。多不具備。沒必要列为應用指徵。(金匱要略研究)

味酸則傷筋。筋傷則缓。名曰泄。鹹則傷骨。骨傷則痿。名曰枯。枯泄相摶。名曰斷泄。榮氣不通。衛不獨行。榮衛俱微。三焦無所御。四屬斷絕。身体羸瘦。獨足肿大。黄汗出。脛冷。假令發熱。便为歷節也。

痛歷節。不可屈伸。疼痛。烏頭湯主之。

◯應用该方時。一定不能忘记使用蜂蜜。蜂蜜具有使藥物吸收緩慢。預防烏頭中毒的作用。条文中的煎服法是一种慎重的方法。(金匱要略研究)

★血痹虚勞

◯血痹者。末梢知覚神經麻痹也。(金匮要略今释)

问曰。血痹病從何得之。
師曰。夫尊榮人。骨弱肌膚盛。重因疲勞汗出。臥不時動搖。加被微風。遂得之。[形如風狀。]但以脈自微濇。在寸口。關上小緊。宜针引陽氣。令脈和。緊去則愈。

血痹。陰陽俱微。寸口關上微。尺中小緊。外证身体不仁。如風痹狀。黄耆桂枝五物湯主之。

◯黄芪桂枝五物湯。治桂枝湯证而嘔。身体不仁。不急迫者。(方極)

◯方極但就藥味之去加言之。於本文之证無所考。此证雖用桂枝。無衝逆之证而有麻痹不仁之外证。亦無發嘔之候。非以嘔而增加生薑也。(和久田寅叔)

◯

夫男子平人。脈大为勞。極虚亦为勞。

◯凡慢性病。見營養不良。機能衰減之证者。古人统稱虚勞。如腎上腺病。遺精病。前列腺漏。

男子面色薄者。主渴及亡血。卒喘悸。脈浮者。裏虚也。

男子脈虚沉弦。無寒熱。短氣。裏急。小便不利。面色白。時目瞑。兼衄。少腹滿。此为勞使之然。

勞之为病。其脈浮大。手足煩。春夏劇。秋冬差。陰寒精自出。痠削不能行。

男子脈浮弱而濇。为無子。精氣清冷。

夫失精家。少腹弦急。陰頭寒。目眩。髮落。脈極虚芤遲。为清穀。亡血。失精。脈得诸芤動微緊。男子失精。女子夢交。桂枝加龍骨牡蠣湯主之。

◯此条言遺精之证治也。

天雄散。

◯

男子平人。脈虚弱。經微者。善盜汗也。

人年五六十。其病脈大者。痹俠背行。若腸鳴。馬刀俠癭者。皆为勞得之。

脈沉小遲。名脱氣。其人疾行則喘喝。手足逆寒。腹滿。甚則溏泄。食不消化也。

脈弦而大。弦則为減。大則为芤。減則为寒。芤則为虚。虚寒相摶。此名为革。婦人則半產漏下。男子則亡血失精。

虚勞裏急。悸。衄。腹中痛。夢失精。四肢痠疼。手足煩熱。咽乾。口燥。小建中湯主之。

虚勞裏急。诸不足。黄耆建中湯主之。

虚勞腰痛。少腹拘急。小便不利者。八味腎氣丸主之。

◯古医書所言腎病。多是內分泌疾患。而關係腎上腺者十之八九。又以腰部。少腹部为腎之領域。腎又与膀胱为表裏。故藥方能治腰痛。少腹拘急。小便不利者。名曰腎氣丸。(金匱要略今釋)

虚勞诸不足。風氣百疾。薯蕷丸主之。

虚勞。虚煩。不得眠。酸棗湯主之。

*虚勞。煩。悸。不得眠。酸棗湯主之。(千金)

◯酸棗仁湯。治煩躁。不得眠者。(方極)

◯酸棗仁湯治煩而不得眠者。煩。悸而眠不寤者。(方機)

◯酸棗仁湯。治虚勞。煩。悸。不得眠者

五勞。虚極。羸瘦。腹滿。不能飲食。食傷。憂傷。飲傷。房室傷。饑傷。勞傷。經络榮衛氣傷。內有乾血。肌膚甲错。兩目黯黑。缓中補虚。大黄䗪虫丸主之。

★肺痿肺癰欬嗽上氣

问曰。熱在上焦者。因欬为肺痿。肺痿之病。何從得之。
師曰。或從汗出。或從嘔吐。或從消渴。小便利數。或從便難。又被快藥下利。重亡津液。故得之。
[问]曰。寸口脈數。其人欬。口中反有濁唾涎沫者何。
師曰。为肺痿之病。若口中辟辟燥。欬即胸中隱隱痛。脈反滑數。此为肺癰。欬唾濃血。脈數虚者为肺痿。數実者为肺癰。

问曰。病欬逆。脈之。何以知此为肺癰。當有膿血。吐之則死。其脈何類。
師曰。寸口脈微而數。微則为風。數則为熱。微則汗出。數則惡寒。風中於衛。呼氣不入。熱過於榮。吸而不出。風傷皮毛。熱傷血肺。風舍於肺。其人則欬。口乾。喘滿。咽燥。不渴。時唾濁沫。時時振寒。熱之所過。血为之凝滞。畜结癰膿。吐如米粥。始萌可救。膿成則死。

上氣。面浮肿。肩息。其脈浮大。不治。又加利尤甚。

上氣。喘而躁者。屬肺脹。欲作風水。發汗則愈。

肺痿。吐涎沫而不欬者。其人不渴。必遺尿。小便數。所以然者。以上虚不能制下故也。此为肺中冷。必眩。多涎唾。甘草乾薑湯以溫之。若服湯已渴者。屬消渴。

欬而上氣。喉中水雞声。射干麻黄湯主之。

欬逆上氣。時時唾濁。但坐不得眠。皂莢丸主之。

欬而脈浮者。厚樸麻黄湯主之。脈沉者。澤漆湯主之。

大逆上氣。咽喉不利。止逆下氣者。麥门冬湯主之。

肺癰。喘不得臥。葶藶大棗瀉肺湯主之。

欬而胸滿。振寒。脈數。咽乾。不渴。時出濁唾腥臭。久久吐膿如米粥者。为肺癰。桔梗湯主之。

欬而上氣。此为肺脹。其人喘。目如脱狀。脈浮大者。越脾加半夏湯主之。

肺脹。欬而上氣。煩燥而喘。脈浮者。心下有水。小青龍加石膏湯主之。

肺癰。胸滿脹。一身面目浮肿。鼻塞。清涕出。不闻香臭酸辛。欬逆上氣。喘鳴迫塞。葶藶大棗瀉肺湯主之。

★奔豚氣

◯奔豚系一种發作性疾病。患者多系中年男女。發作時。先於小腹蚱結成瘕塊而作痛。塊漸大。痛亦漸劇。同時氣從小腹上衝至心胸。其人困苦欲死。俯仰坐臥。飲食呼吸。無一而可。既而衝氣漸降。痛漸減。塊亦漸小。终至痛止塊消。健好如常人。當其發作之時。一若

師曰。病有奔豚。有吐膿。有驚怖。有火邪。此四部病。皆從驚發得之。

師曰。奔豚病。從少腹起。上衝咽喉。發作欲死。復還止。皆從驚恐得之。

奔豚。氣上衝胸。腹痛。往來寒熱。奔豚湯主之。

發汗後。燒针令其汗。针處被寒。核起而赤者。必發奔豚。氣從少腹上至心。灸其核上各一壯。与桂枝加桂湯主之。

發汗後。脐下悸者。欲作奔豚。苓桂甘棗湯主之。

★胸痹心痛短氣

師曰。夫脈當取太過不及。陽微陰弦。即胸痹而痛。所以然者。責其極虚也。今陽虚。知在上焦。所以胸痹心痛者。以其陰弦故也。

平人無寒熱。短氣不足以息者。実也。

胸痹之病。喘息欬唾。胸背痛。短氣。寸口脈沉而遲。關上小緊數。瓜蔞薤白白酒湯主之。

胸痹不得臥。心痛徹背者。括蔞薤白半夏湯主之。

胸痹。心中痞氣。氣结在胸。胸滿。脅下逆槍心。枳実薤白桂枝湯主之。人蔘湯亦主之。

胸痹。胸中氣塞。短氣。茯苓杏仁甘草湯主之。橘枳薑湯亦主之。

胸痹缓急者。薏苡附子散主之。

心中痞。诸逆。心懸痛。桂枝生薑枳実湯主之。

心痛徹背。背痛徹心。烏頭赤石脂丸主之。

★腹滿寒疝宿食

趺陽脈微弦。法當腹滿。不滿者必便難。兩胠疼痛。此虚寒從下上也。當以溫藥服之。

病者腹滿。按之不痛[者]为虚。痛者为実。可下之。舌黄未下者。下之黄自去。

*傷寒。腹滿。按之不痛者为虚。痛者为実。當下之。舌黄未下者。下之黄自去。宜大承气湯。(玉函)

腹滿時減。復如故。此为寒。當与溫藥。

病者痿黄。躁而不渴。胸中寒実而利不止者死。寸口脈弦者。即脅下拘急而痛。其人嗇嗇惡寒也。

夫中寒家。喜欠。其人清涕出。發熱。色和者。善嚏。

中寒。其人下利。以裏虚也。欲嚏不能。此人肚中寒。

夫瘦人繞脐痛。必有風冷。穀氣不行。而反下之。其氣必衝。不衝者。心下則痞也。

病腹滿。發熱十日。脈浮而數。飲食如故。厚樸七物湯主之。

腹中寒氣。雷鳴。切痛。胸脅逆滿。嘔吐。附子粳米湯主之。

痛而闭者。厚樸三物湯主之。

按之。心下滿痛者。此为実也。當下之。宜大柴胡湯主之。

腹滿不減。減不足言。當須下之。宜大承氣湯。

心胸中大寒痛。嘔。不能飲食。腹中寒。上衝皮起。出見有頭足。上下痛而不可觸近。大建中湯主之。

脅下偏痛。發熱。其脈緊弦。此寒也。以溫藥下之。宜大黄附子湯。

寒氣厥逆。赤丸主之。

腹痛。脈弦而緊。弦則衛氣不行。即惡寒。緊則不欲食。邪正相摶。即为寒疝。寒疝遶脐痛。若發則白汗出。手足厥冷。其脈沉弦者。大烏頭煎主之。

寒疝腹中痛。及脅痛裏急者。當歸生薑羊肉湯主之。

寒疝。腹中痛。逆冷。手足不仁。若身疼痛。灸刺诸藥不能治。抵當烏頭桂枝湯主之。

其脈數而緊乃弦。狀如弓弦。按之不移。脈數弦者。當下其寒。脈緊大而遲者。必心下堅。脈大而緊者。陽中有陰。可下之。

问曰。人病有宿食。何以別之。
師曰。寸口脈浮而大。按之及濇。尺中亦微而濇。故知有宿食。大承氣湯主之。

脈數而滑者。実也。此有宿食。下之愈。宜大承氣湯。

下利。不欲食者。有宿食也。當下之。宜大承氣湯。

宿食在上脘。當吐之。宜瓜蒂散。

脈緊如轉索無常者。有宿食也。

脈緊。頭痛。風寒。腹中有宿食不化也。

★五臓風寒積聚

◯金匱所論诸雜病。此篇最为難曉

肺中風者。口燥而喘。身運而重。冒而肿脹。

◯運即眩暈之暈。喘为肺臟疾患必見之证。身運而重及冒。皆因碳氧之交換不足所致。乃呼吸障礙之結果。肿脹則鬱血性水肿也。此条頗似肺氣肿之证。(金匱要略今釋)

肺中寒。吐濁涕。

肺死臓。浮之虚。按之弱如葱葉。下無根者死。

肝中風者。頭目瞤。兩脅痛。行常傴。令人嗜甘。

肝中寒者。兩臂不舉。舌本燥。喜太息。胸中痛。不得轉側。食則吐而汗出也。

肝死臓。浮之弱。按之如索不來。或曲如蛇行者死。

肝著。其人當欲蹈其胸上。先未苦時。但欲飲熱。旋覆花湯主之。

心中風者。翕翕發熱。不能起。心中饑。食即嘔吐。

心中寒者。其人苦病心如噉蒜狀。劇者心痛徹背。背痛徹心。譬如蠱注。其脈浮者。自吐乃愈。

心傷者。其人勞倦。即頭面赤而下重。心中痛而自煩。發熱。當脐跳。其脈弦。此为心臓傷所致也。

心死臓。浮之実如麻豆。按之益躁疾者死。

邪哭使魂魄不安者。血氣少也。血氣少者屬於心。心氣虚者。其人則畏。合目欲眠。夢遠行而精神離散。魂魄妄行。陰氣衰者为癲。陽氣衰者为狂。

脾中風者。翕翕發熱。形如醉人。腹中煩重。皮目瞤瞤而短氣。

脾死臓。浮之大堅。按之如覆盆潔潔。狀如搖者死。

趺陽脈浮而濇。浮則胃氣強。濇則小便數。浮濇相摶。大便則堅。其脾为约。麻子仁丸主之。

腎著之病。其人身体重。腰中冷。如坐水中。形如水狀。反不渴。小便自利。飲食如故。病屬下焦。身勞汗出。衣裏冷濕。久久得之。腰以下冷痛。腹重如带五千錢。乾薑苓术湯主之。

腎死臓。浮之堅。按之亂如轉丸。益下入尺中者死。

问曰。三焦竭部。上焦竭善噫。何谓也。
師曰。上焦受中焦氣未和。不能消穀。故能噫耳。下焦竭。即遺溺失便。其氣不和。不能自禁制。不須治。久則愈。

師曰。熱在上焦者。因欬为肺痿。熱在中焦者。則为堅。熱在下焦者。則尿血。亦令淋秘不通。大腸有寒者。多鶩溏。有熱者。便腸垢。小腸有寒者。其人下重便血。有熱者。必痔。

问曰。病有積。有聚。有䅽氣。何谓也。
師曰。積者。臓病也。终不移。聚者。腑病也。發作有時。展轉痛移。为可治。䅽氣者。脅下痛。按之則愈。復發为䅽氣。诸積大法。脈來细而附骨者。乃積也。寸口。積在胸中。微出寸口。積在喉中。關上。積在脐傍。上關上。積在心下。微下關。積在少腹。尺中。積在氣衝。脈出左。積在左。脈出右。積在右。脈兩出。積在中央。各以其部處之。

★痰飲欬嗽

问曰。夫飲有四。何谓也。
師曰。有痰飲。有懸飲。有溢飲。有支飲。

问曰。四飲何以为異。
師曰。其人素盛今瘦。水走腸間。瀝瀝有声。谓之痰飲。飲後水流在脅下。欬唾引痛。谓之懸飲。飲水流行。歸於四肢。當汗出而不汗出。身体疼重。谓之溢飲。欬逆倚息。短氣不得臥。其形如肿。谓之支飲。

水在心。心下堅築。短氣。惡水。不欲飲。

水在肺。吐涎沫。欲飲水。

水在脾。少氣身重。

水在肝。脅下支滿。嚏而痛。

水在腎。心下悸。

夫心下有留飲。其人背寒冷如手大。

留飲者。脅下痛。引缺盆。欬嗽則輒已。

胸中有留飲。其人短氣而渴。四肢歷節痛。脈沉者。有留飲。

膈上病痰。滿。喘。欬。吐。發則寒熱。背痛。腰疼。目泣自出。其人振振身瞤劇。必有伏飲。

夫病人飲水多。必暴喘滿。凡食少飲多。水停心下。甚者則悸。微者短氣。

脈雙弦者。寒也。皆大下後善虚。脈偏弦者。飲也。

肺飲不弦。但苦喘短氣。

支飲亦喘而不能臥。加短氣。其脈平也。

病痰飲者。當以溫藥和之。

心下有痰飲。胸脅支滿。目胘。苓桂术甘湯主之。

夫短氣。有微飲。當從小便去之。苓桂术甘湯主之。腎氣丸亦主之。

病者脈伏。其人欲自利。利反快。雖利。心下續堅滿。此为留飲欲去故也。甘遂半夏湯主之。

脈浮而细滑。傷飲。

脈弦數。有寒飲。冬夏難治。

脈沉而弦者。懸飲內痛。

病懸飲者。十棗湯主之。

病溢飲者。當發其汗。大青龍湯主之。小青龍湯亦主之。

膈間支飲。其人喘滿。心下痞堅。面色黎黑。其脈沉緊。得之數十日。医吐下之不愈。术防己湯主之。虚者即愈。実者三日復發。復与不愈者。宜木防己湯去石膏加茯苓芒硝湯主之。

心下有支飲。其人苦冒眩。澤瀉湯主之。

支飲。胸滿者。厚樸大黄湯主之。

支飲。不得息。葶藶大棗瀉肺湯主之。

嘔家本渴。渴者。为欲解。今反不渴。心下有支飲故也。小半夏湯主之。

腹滿。口舌乾燥。此腸間有水氣。己椒藶黄丸主之。

卒嘔吐。心下痞。膈間有水。眩悸者。半夏加茯苓湯主之。

假令瘦人脐下有悸。吐涎沫而癲眩。此水也。五苓散主之。

欬家。其脈弦。为有水。十棗湯主之。

夫有支飲家。欬煩。胸中痛者。不卒死。至一百日[或]一歲。宜十棗湯。

久欬數歲。其脈弱者可治。実大數者死。其脈虚者必苦冒。其人本有支飲在胸中故也。治屬飲家。

欬逆倚息不得臥。小青龍湯主之。

青龍湯下已。多唾。口燥。寸脈沉。尺脈微。手足厥逆。氣從少腹上衝胸咽。手足痹。其面翕熱如醉狀。因復下流陰股。小便難。時復冒者。与茯苓桂枝五味甘草湯。治其氣衝。

衝氣即低。而反更欬。胸滿者。用桂苓五味甘草湯。去桂加生姜。细辛。以治其欬滿。

欬滿即止。而更復渴。衝氣復發者。以细辛。乾姜为熱藥也。服之當遂渴。而渴反止者。为支飲也。支飲者。法當冒。冒者必嘔。嘔者復內半夏。以去其水。

水去。嘔止。其人形肿者。加杏仁主之。其证應內麻黄。以其人遂痹。故不內之。若逆而內之者。必厥。所以然者。以其人血虚。麻黄發其陽故也。

若面熱如醉。此为胃熱上衝熏其面。加大黄以利之。

先渴後嘔。为水停心下。此屬飲家。小半夏茯苓湯主之。

★消渴小便[不]利淋

厥陰之为病。消渴。氣上衝心。心中疼熱。飢而不欲食。食即吐。下之不肯止。

寸口脈浮而遲。浮即为虚。遲即为勞。虚則衛氣不足。勞則榮氣竭。跌陽脈浮而數。浮即为氣。數即消穀而大堅。氣盛則溲數。數數即堅。堅數相摶。即为消渴。

男子消渴。小便反多。以飲一斗。小便一斗。腎氣丸主之。

脈浮。小便不利。微熱。消渴者。宜利小便。發汗。五苓散主之。

渴欲飲水。水入則吐者。名曰水逆。五苓散主之。

渴欲飲水不止者。文蛤散主之。

淋之为病。小便如粟狀。少腹弦急。痛引脐中。

趺陽脈數。胃中有熱。即消穀引食。大便必堅。小便即數。

淋家不可發汗。發汗則必便血。

小便不利者。有水氣。其人苦渴。栝樓瞿麥丸主之。

小便不利。蒲灰散主之。滑石白魚散。茯苓戎鹽湯並主之。

渴欲飲水。口乾舌燥者。白虎加人蔘湯主之。

脈浮。發熱。渴欲飲水。小便不利者。豬苓湯主之。

★水氣

師曰。病有風水。有皮水。有正水。有石水。有黄汗。風水。其脈自浮。外证骨節疼痛。惡風。皮水。其脈亦浮。外证胕肿。按之沒指。不惡風。其腹如鼓。不渴。當發其汗。正水。其脈沉遲。外证自喘。石水。其脈自沉。外证腹滿。不喘。黄汗。其脈沉遲。身發熱。胸滿。四肢頭面肿。久不愈。必致癰膿。

脈浮而洪。浮則为風。洪則为氣。風氣相摶。則为癮疹。身体为痒。痒[者]为泄風。久[久]为痂癩。

*脈浮而洪。浮則为風。洪則为氣。風氣相摶。風強則为癮疹。身体为痒。痒为泄風。久为痂癩。氣強則为水。難以俛仰。風氣相擊。身体洪肿。汗出則愈。惡風則虚。此为風水。不惡風者。小便通利。上焦有寒。其口多涎。此为黄汗。(金匱)

*脈浮而大。浮为風虚。大为氣強。風氣相摶。必成癮疹。身体为痒。痒者名泄風。久久为痂癩。(平脈法)

寸口脈沉滑者。中有水氣。面目肿大。有熱。名曰風水。視人之目窠上微擁。如新臥起狀。其頸脈動。時時欬。按其手足上。陷而不起者。風水。

太陽病。脈浮而緊。法當骨節疼痛。反不痛。身体反重而痠。其人不渴。汗出即愈。此为風水。惡寒者。此为極虚。發汗得之。渴而不惡寒者。此为皮水。身肿而冷。狀如周痹。胸中窒。不能食。反聚痛。暮躁不得眠。此为黄汗。痛在骨節。欬而喘。不渴者。此为脾脹。其狀如肿。發汗即愈。然诸病此者。渴而下利。小便數者。皆不可發汗。

◯太陽有寒則脈緊骨疼。有濕則脈濡身重。有風則脈浮体酸。此明辨也。今得傷寒脈而骨節不疼。身体反重而痠。即非傷寒。乃風水外勝也。風水在表而非裏。故不渴。風固當汗。水在表者亦宜汗。故曰汗出即愈。然必氣盛而実者。汗之乃愈。不然則其表益虚。風水雖解。而惡寒轉增矣。故曰。惡寒者。此为極虚。發汗得之。若其渴而不惡寒者。則非病風而獨病水。不在皮外而在皮中。視風水为較深矣。其证身肿而冷。狀如周痹。周痹为寒濕痹其陽。皮水为水氣淫於膚也。胸中窒。不能食者。寒襲於外而氣窒於中也。反聚痛。暮躁不得眠者。熱为寒鬱而寒甚於暮也。寒濕外淫。必流關節。故曰此为黄汗。痛在骨節也。其咳而喘不渴者。水寒傷肺。氣攻於表。有如肿病。而實同皮水。故曰發汗則愈。然此诸病。若其人渴而下利。小便數者。則不可以水氣當汗而概發之也。仲景丁寧之意。豈非慮人之津氣先亡耶。或问。前二条云。風水外证骨節疼。此云骨節反不疼。身体反重而酸。前条云皮水不渴。此云渴。何也。曰。風与水合而成病。其流注關節者。則为骨節疼痛。其侵淫肌体者。則骨節不疼而身体痠重。由所傷之處不同故也。前所云皮水不渴者。非言皮水本不渴也。谓腹如鼓而不渴者。病方外盛而未入里。猶可發其汗也。此所谓渴而不惡寒者。所以別於風水之不渴而惡風也。程氏曰。水氣外留於皮。內薄於肺。故令人渴。是也。(金匱要略心典)

皮水者。一身面目洪肿。其脈沉。小便不利。故令病水。假如小便自利。此亡津液。故令渴也。越脾加术湯主之。

趺陽脈當伏。今反緊。本自有寒。疝瘕。腹中痛。医反下之。下之即胸滿短氣。

趺陽脈當伏。今反數。本自有熱。消穀。小便數。今反不利。此欲作水。

寸口脈浮而遲。浮脈則熱。遲脈則潛。熱潛相摶。名曰沉。趺陽脈浮而數。浮脈即熱。數脈即止。熱止相摶。名曰伏。沉伏相摶。名曰水。沉則络脈虚。伏則小便難。虚難相摶。水走皮膚。即为水矣。

寸口脈弦而緊。弦則衛氣不行。即惡寒。水不沾流。走於腸間。少陰脈緊而沉。緊則为痛。沉則为水。小便即難。脈得诸沉。當責有水。身体肿重。水病脈出者死。夫水病人。目下有臥蠶。面目鲜澤。脈伏。其人消渴。病水腹水。小便不利。其脈沉絕者。有水。可下之。

问曰。病下利後。渴飲。小便不利。腹滿因肿者。何也。
答曰。此法當病水。若小便自利及汗出者。自當愈。

心水者。其身重而少氣。不得臥。煩而燥。其人陰肿。

肝水者。其腹大不能自轉則。脅下腹痛。時時津液微生。小便續通。

肺水者。其身肿。小便難。時下鴨溏。

脾水者。其腹大。四肢苦重。津液不生。但若少氣。小便難。

腎水者。其腹大。脐肿腰痛。不得溺。陰下濕如牛鼻上汗。其足逆冷。面反瘦。

師曰。诸有水者。腰以下肿。當利小便。腰以上肿。當發汗乃愈。

師曰。寸口脈沉而遲。沉則为水。遲則为寒。寒水相摶。趺陽脈伏。水穀不化。脾氣衰則鶩溏。胃氣衰則身肿。少陽脈卑。少陰脈细。男子則小便不利。婦人則經水不通。經为血。血不利則为水。名曰血分。

问曰。病者苦水。面目身体四肢皆肿。小便不利。脈之不言水。反言胸中痛。氣上衝咽。狀如炙肉。當微欬喘。審如師言。其脈何類。
師曰。寸口脈沉而緊。沉为水。緊为寒。沉緊相摶。结在關元。始時當微。年盛不覚。陽衰之後。榮衛相干。陽損陰盛。结寒微動。腎氣上衝。喉咽塞噎。脅下急痛。医以为留飲而大下之。氣擊不去。其病不除。後重吐之。胃家虚煩。咽燥欲飲水。小便不利。水穀不化。面目手足浮肿。又与葶藶丸下水。當時如小差。食飲過度。肿復如前。胸脅苦痛。象苦奔㹠。其水揚溢。則浮欬喘逆。當先攻擊衛氣令止。乃治欬。欬止。其喘自差。先治新病。病當在後。

風水。脈浮。身重。汗出。惡風者。防己黄耆湯主之。腹痛加芍藥。

風水。惡風。一身悉肿。脈浮。不渴。續自汗出。無大熱。越脾湯主之。

皮水为病。四肢肿。水氣在皮膚中。四肢聶聶動者。防己茯苓湯主之。

裏水。越脾加术湯主之。甘草麻黄湯亦主之。

水之为病。其脈沉小。屬少陰。浮者为風。無水。虚脹者为氣。水。發其汗即已。脈沉者。宜麻黄附子湯。浮者。宜杏子湯。

厥而皮水者。蒲灰散主之。

问曰。黄汗之为病。身体肿。發熱。汗出而渴。狀如風水。汗沾衣。色正黄如檗汁。脈自沉。何從得之。
師曰。以汗出入水中浴。水從汗孔入得之。宜耆芍桂酒湯主之。

黄汗之病。兩脛自冷。假令發熱。此屬歷節。食已汗出。又身常暮盜汗出者。此勞氣也。若汗出已。反發熱者。久久其身必甲错。發熱不止者。必生惡瘡。若身重汗出已。輒輕者。久久必身瞤。即胸中痛。又從腰以上必汗出。不無汗。腰髖弛痛。如有物在皮中狀。劇者不能食。身疼重。煩躁。小便不利。为黄汗。桂枝加黄耆湯主之。

師曰。寸口脈遲而濇。遲則为寒。濇为血不足。趺陽脈微而遲。微則为氣。遲則为寒。寒氣不足。則手足逆冷。手足逆冷。則榮衛不利。榮衛不利。則腹滿脅鳴相逐。氣轉膀胱。榮衛俱勞。陽不通即身冷。氣不通即骨痛。陽前通則惡寒。陰前通則痹不仁。陰陽相得。其氣乃行。大氣一轉。其氣乃散。実則失氣。虚則遺尿。名曰氣分。

氣分。心下堅。大如盤。邊如旋杯。水飲所作。桂枝去芍藥加麻辛附子湯主之。

心下堅。大如盤。邊如旋盤。水飲所作。枳术湯主之。

★黄疸

寸口脈浮而缓。浮則为風。缓則为痹。痹非中風。四肢苦煩。脾色必黄。瘀熱以行。

趺陽脈緊而數。數則为熱。熱則消穀。緊則为寒。食即为滿。尺脈浮为傷腎。趺陽脈緊为傷脾。風寒相摶。食穀即眩。穀氣不消。胃中苦濁。濁氣下流。小便不通。陰被其寒。熱流膀胱。身体盡黄。名曰穀疸。
額上黑。微汗出。手足中熱。薄暮即發。膀胱急。小便自利。名曰女勞疸。腹如水狀。不治。
心中懊憹而熱。不能食。時欲吐。名曰酒疸。

陽明病。脈遲者。食難用飽。飽則發煩。頭眩。小便必難。此欲作穀疸。雖下之。腹滿如故。所以然者。脈遲故也。

夫病酒黄疸。必小便不利。其候心中熱。足下熱。是其证也。

酒黄疸者。或無熱。靖言了[了]。腹滿。欲吐。鼻燥。其脈浮者。先吐之。沉弦者。先下之。

酒疸。心中熱。欲嘔者。吐之愈。

酒疸。下之。久久为黑疸。目青。面黑。心中如噉蒜虀狀。大便正黑。皮膚爪之不仁。其脈浮弱。雖黑。微黄。故知之。

師曰。病黄疸。發熱。煩喘。胸滿。口燥者。以病發時火劫其汗。兩熱所得。然黄家所得。從濕得之。一身盡發熱而黄。肚熱。熱在裏。當下之。

脈沉。渴欲飲水。小便不利者。皆發黄。

腹滿。舌痿黄。躁不得睡。屬黄家。

黄疸之病。當以十八日为期。治之十日以上差。反劇。为難治。

疸而渴者。其疸難治。疸而不渴者。其疸可治。發於陰部。其人必嘔。[發於]陽部。其人振寒而發熱也。

穀疸之为病。寒熱不食。食即頭眩。心胸不安。久久發黄。为穀疸。茵陳湯主之。

黄家。日晡所發熱。而反惡寒。此为女勞得之。膀胱急。少腹滿。身盡黄。額上黑。足下熱。因作黑疸。其腹脹如水狀。大便必黑。時溏。此女勞之病。非水也。腹滿者難治。硝石礬石散主之。

酒黄疸。心中懊憹。或熱痛。梔子大黄湯主之。

诸病黄家。但利其小便。假令脈浮。當以汗解之。宜桂枝加黄耆湯主之。

诸黄。豬膏髮煎主之。

黄疸病。茵陳五苓散主之。

黄疸。腹滿。小便不利而赤。自汗出。此为表和裏実。當下之。宜大黄硝石湯。

黄疸病。小便色不變。欲自利。腹滿而喘。不可除熱。熱除必噦。噦者。小半夏湯主之。

诸黄。腹痛而嘔者。宜柴胡湯。

男子黄。小便自利。當与虚勞小建中湯。

★驚悸吐衄下血胸滿瘀血

寸口脈動而弱。動即为驚。弱即为悸。

師曰。夫脈浮。目睛暈黄。衄未止。暈黄去。目睛急了。知衄今止。
又曰。從春至夏衄者。太陽。從秋至冬衄者。陽明。

衄家不可汗。汗出必額上陷。脈緊急。直視不能眴。不得眠。

病人面無色。無寒熱。脈沉弦者衄。浮弱。手按之絕者。下血。煩欬者。必吐血。

夫吐血。欬逆上氣。其脈數而有熱。不得臥者死。

夫酒客。欬者。必致吐血。此因極飲過度所致也。

寸口脈弦而大。弦則为減。大則为芤。減則为寒。芤則为虚。寒虚相擊。此名曰革。婦人則半產漏下。男子則亡血。

亡血不可發其表。汗出則寒慄而振。

病人胸滿。唇痿舌青。口燥。但欲嗽水。不欲嚥。無寒熱。脈微大來遲。腹不滿。其人言我滿。为有瘀血。

病者如熱狀。煩滿。口乾燥而渴。其脈反無熱。此为陰狀。是瘀血也。當下之。

火邪者。桂枝去芍藥加蜀漆牡蠣龍骨救逆湯主之。

心下悸者。半夏麻黄丸主之。

吐血不止者。柏葉湯主之。

下血。先便後血。此遠血也。黄土湯主之。

下血。先血後便。此近血也。赤小豆當歸散主之。

心氣不足。吐血。衄血。瀉心湯主之。

★嘔吐噦下利

夫嘔家有癰膿。不可治嘔。膿盡自愈。

先嘔卻渴者。此为欲解。先渴卻嘔者。为水停心下。此屬飲家。嘔家本渴。今反不渴者。以心下有支飲故也。此屬支飲。

问曰。病人脈數。數为熱。當消數引食。而反吐者。何也。
師曰。以發其汗。令陽微。膈氣虚。脈乃數。數为客熱。不能消穀。胃中虚冷故也。脈弦者虚也。胃氣無餘。朝食暮吐。變为胃反。寒在於上。医反下之。令脈反弦。故名曰虚。

寸口脈微而數。微則無氣。無氣則榮虚。榮虚則血不足。血不足則胸中冷。

趺陽脈浮而濇。浮則为虚。虚則傷脾。脾傷則不磨。朝食暮吐。暮食朝吐。宿穀不化。名曰胃反。脈緊而濇。其病難治。

病人欲吐者。不可下之。

噦而腹滿。視其前後。知何部不利。利之即愈。

嘔而胸滿者。茱萸湯主之。

乾嘔。吐涎沫。頭痛者。茱萸湯主之。

嘔而腸鳴。心下痞者。半夏瀉心湯主之。

乾嘔而利者。黄芩加半夏生薑湯主之。

诸嘔吐。穀不得下者。小半夏湯主之。

嘔吐而病在膈上。後思水者解。急与之。思水者。豬苓散主之。

嘔而脈弱。小便復利。身有微熱。見厥者難治。四逆湯主之。

嘔而發熱者。小柴胡湯主之。

胃反。嘔吐者。大半夏湯主之。

食已即吐者。大黄甘草湯主之。

胃反。吐而渴。欲飲水者。茯苓澤瀉湯主之。

吐後。渴欲得水而貪飲者。文蛤湯主之。兼主微風。脈緊。頭痛。

乾嘔。吐逆。吐涎沫。半夏乾薑散主之。

病人胸中似喘不喘。似嘔不嘔。似噦不噦。徹心中憤憤然無奈。生薑半夏湯主之。

乾嘔。噦。若手足厥者。橘皮湯主之。

噦逆者。橘皮竹茹湯主之。

夫六腑氣絕於外者。手足寒。上氣腳缩。五臓氣絕於內者。利不禁。下甚者。手足不仁。

下利。脈沉弦者。下重。脈大者。为未止。脈微弱數者。为欲自止。雖發熱。不死。

下利。手足厥[冷]。無脈。[當灸其厥陰。]灸之不溫[而脈不還]。反微喘者死。少陰負跌陽者为順。362

*下利。手足厥冷。無脈者。灸之不溫。若脈不還。反微喘者死。少陰負趺陽者。为順也。(金匱)

下利。有微熱而渴。脈弱者。今自愈。

下利。脈數。有微熱。汗出。今自愈。设脈緊。为未解。

下利。脈數而渴者。今自愈。设不差。必清膿血。以有熱故也。

下利。脈反弦。發熱身汗者。自愈。

下利氣者。當利其小便。

下利。寸脈反浮數。尺中自濇者。必清膿血。

下利清穀。不可攻其表。汗出必脹滿。

下利。脈沉而遲。其人面少赤。身有微熱。下利清穀者。必鬱冒。汗出而解。病人必微熱。所以然者。其面戴陽。下虚故也。

下利後。其脈絕。手足厥[冷]。晬時脈還。手足溫者生。不還[不溫]者死。368

*下利後脈絕。手足厥冷。晬時脈還。手足溫者生。脈不還者死。(金匱)

下利。腹脹滿。身体疼痛者。先溫其裏。乃攻其表。溫裏宜四逆湯。攻表宜桂枝湯。

下利。三部脈皆平。按之心下堅者。急下之。宜大承湯。

下利。脈遲而滑者。実也。利未欲止。急下之。宜大承氣湯。

下利。脈反滑者。當有所去。下乃愈。宜大承氣湯。

下利[已]差。至其[年月日]時復發。此为病不盡。當復下之。宜[大]承氣湯。

*下利已差。至其年月日時復發者。以病不盡故也。當下之。宜大承氣湯。(金匱)

下利。谵语者。有燥屎也。小承氣湯主之。

下利。便膿血者。桃花湯主之。

熱利下重者。白頭翁湯主之。

下利後更煩。按之心下濡者。为虚煩也。梔子豉湯主之。

下利清穀。裏寒外熱。汗出而厥者。通脈四逆湯主之。

下利。肺痛。紫參湯主之。

氣利。诃梨勒散主之。

★瘡癰腸癰浸淫

诸浮數脈。應當發熱。而反洒淅惡寒。若有痛處。當發其癰。

師曰。诸癰肿。欲知有膿無膿。以手掩肿上。熱者为有膿。不熱者为無膿。

腸癰之为病。其身甲错。腹皮急。按之濡。如肿狀。腹無積聚。身無熱。脈數。此为腸內有癰膿。薏苡附子敗醬散主之。

腸癰者。少腹肿痞。按之即痛如淋。小便自调。時時發熱。自汗出。復惡寒。其脈遲緊者。膿未成。可下之。當有血。脈洪數者。膿已成。不可下也。大黄牡丹湯主之。

问曰。寸口脈浮微而濇。然當亡血。若汗出。设不汗者云何。
答曰。若身有瘡。被刀斧所傷。亡血故也。

病金瘡。王不留行散主之。

浸淫瘡。從口流向四肢者。可治。從四肢流來入口者。不可治。

浸淫瘡。黄連粉主之。

★趺蹶手指臂肿轉筋陰狐疝蛔虫

師曰。病趺蹶。其人但能前。不能卻。刺腨入二寸。此太陽經傷也。

病人常以手指臂肿動。此人身体瞤瞤者。蔾蘆甘草湯主之。

轉筋之为病。其人臂腳直。脈上下行。微弦。轉筋入腹者。雞屎白散主之。

问曰。病腹痛有虫。其脈何以別之。
師曰。腹中痛。其脈當沉。若弦。反洪大。故有蛔虫。

蛔虫之为病。令人吐涎。心痛。發作有時。毒藥不止。甘草粉蜜湯主之。

蛔厥者。當吐蛔。令病者靜。而復時煩。此为臓寒。蛔上入膈。故煩。須臾復止。得食而嘔。又煩者。蛔闻食臭出。其人當自吐蛔。

蛔厥者。烏梅丸主之。

★婦人妊娠病

師曰。婦人得平脈。陰脈小弱。其人渴。不能食。無寒熱。名妊娠。桂枝湯主之。於法六十日當有此证。设有医治逆者。卻一月。加吐下者。則絕之。

婦人宿有癥病。經斷未及三月。而得漏下不止。胎動在脐上者。为癥痼害。妊娠六月動者。前三月經水利時胎。下血者。後斷三月衃也。所以血不止者。其癥不去故也。當下其癥。桂枝茯苓丸主之。

婦人懷娠六七月。脈弦發熱。其胎愈脹。腹痛惡寒者。少腹如扇。所以然者。子臓開故也。當以附子湯溫其臓。

師曰。婦人有漏下者。有半產後因續下血都不絕者。有妊娠下血者。假令妊娠腹中痛。为胞阻。膠艾湯主之。

婦人懷娠。腹中㽲痛。當歸芍藥散主之。

妊娠。嘔吐不止。乾薑人蔘半夏丸主之。

妊娠。小便難。飲食如故。當歸貝母苦參丸主之。

妊娠。有水氣。身重。小便不利。洒淅惡寒。起即頭眩。葵子茯苓散主之。

婦人妊娠。宜常服當歸散主之。

妊娠養胎。白术散主之。

婦人傷胎。懷身。腹滿。不得小便。從腰以下重。如有水氣狀。懷身七月。太陰當養不養。以心氣実。當刺瀉勞宮及關元。小便微利則愈。

★婦人產後病

问曰。新產婦人有三病。一者病痙。二者病鬱冒。三者大便難。何谓也。
師曰。新產血虚。多汗出。喜中風。故令病痙。亡血復汗。寒多。故令鬱冒。亡津液。胃燥。故大便難。

產婦鬱冒。其脈微弱。不能食。大便反堅。但頭汗出。所以然者。血虚而厥。厥而必冒。冒家欲解。必大汗出。以血虚下厥。孤陽上出。故頭汗出。所以產婦喜汗出者。亡陰血虚。陽氣獨盛。故當汗出。陰陽乃復。大便堅。嘔不能食。小柴胡湯主之。

病解能食。七八日更發熱者。此为胃実。大承氣湯主之。

產後腹中疼痛。當歸生薑羊肉湯主之。并治腹中寒疝。虚勞不足。

產後腹痛。煩滿不得臥。枳実芍藥散主之。

師曰。產婦腹痛。法當以枳実芍藥散。假令不愈者。此为腹中有乾血著脐下。宜下瘀血湯主之。亦主經水不利。

產後七八日。無太陽证。少腹堅痛。此惡露不盡。大便。煩躁發熱。切脈微実。再倍發熱。日晡時煩躁者。不食。食則谵语。至夜即愈。宜大承氣湯主之。熱在裏。结在膀胱也。

產後風。續之數十日不解。頭微痛。惡寒。時時有熱。心下闷。乾嘔。汗出。雖又。陽旦证續在耳。可与陽旦湯。

產後中風。發熱。面正赤。喘而頭痛。竹葉湯主之。

婦人乳中虚。煩亂。嘔逆。安中益氣。竹皮大丸主之。

產後下利。虚極。白頭翁加甘草阿膠湯主之。

★婦人雜病

婦人中風七八日。續得寒熱。發作有時。經水適斷。此为熱入血室。其血必结。故使如瘧狀。發作有時。小柴胡湯主之。144

婦人傷寒。發熱。經水適來。晝日了了。暮則谵语。如見鬼狀。此为熱入血室。無犯胃氣。及上二焦。必當自愈。145

婦人中風。發熱。惡寒。經水適來。得之七八日。熱除。脈遲。身涼。胸脅下滿。如结胸狀。其人谵语。此为熱入血室。當刺期门。隨其虚実而取之。143

陽明病。下血。谵语者。此为熱入血室。但頭汗出。當刺期门。隨其実而瀉之。濈然汗出者愈。

婦人咽中如有炙臠。半夏厚樸湯主之。

婦人臓躁。喜悲傷。欲哭。象如神靈所作。數欠伸。甘麥大棗湯主之。

婦人吐涎沫。医反下之。心下即痞。當先治其吐涎沫。小青龍湯主之。涎沫止。乃治痞。瀉心湯主之。

婦人之病。因虚。積冷。结氣。为诸經水斷絕。至有歷年。血寒積结。胞门寒傷。經络疑堅。在上嘔吐涎唾。久成肺癰。形体損分。在中盤结。繞脐寒疝。或兩脅疼痛。与臓相連。或结熱中。痛在關元。脈數無瘡。肌若魚鱗。時著男子。非止女身。在下未多。經候不勻。令陰掣痛。少腹惡寒。或引腰脊。下根氣街。氣衝急痛。膝脛疼煩。奄忽眩冒。狀如厥癲。或有憂慘。悲傷多嗔。此皆带下。非有鬼神。久則羸瘦。脈虚多寒。三十六病。千變萬端。審脈陰陽。虚実緊弦。行其针藥。治危得安。其雖同病。脈各異源。子當辩记。勿谓不然。

问曰。婦人年五十所。病下利。數十日不止。暮即發熱。少腹裏急。腹滿。手掌煩熱。唇口乾燥。何也。
師曰。此病屬带下。何以故。曾經半產。瘀血在少腹不去。何以知之。其证唇口乾燥。故知之。當以溫經湯主之。

带下經水不利。少腹滿痛。經一月再見者。土瓜根散主之。

寸口脈弦而大。弦則为減。大則为芤。減則为寒。芤則为虚。寒虚相摶。此名曰革。婦人則半產漏下。旋覆花湯主之。

婦人陷經。漏下黑不解。膠薑湯主之。

婦人少腹滿如敦狀。小便微難而不渴。生後者。此为水与血俱结在血室也。大黄甘遂湯主之。

婦人經水不利下。抵當湯主之。

婦人經水闭不利。臓堅癖不止。中有乾血。下白物。礬石丸主之。

婦人六十二种風。及腹中血氣刺痛。紅藍花酒主之。

婦人腹中诸疾痛。當歸芍藥散主之。

婦人腹中痛。小建中湯主之。

问曰。婦人病。飲食如故。煩熱不得臥而反倚息者。何也。
師曰。此名轉胞。不得溺也。以胞絲了戾。故致此病。但利小便則愈。宜腎氣丸主之。

少陰脈滑而數者。陰中即生瘡。陰中蝕瘡烂者。狼牙湯洗之。

胃氣下泄。陰吹而正喧。此穀氣之実也。膏髮煎導之。



実为与医声洒內带黄横烂陰陽虚準术体
覚学
纳约结细缓缩纸
证许谵语设诸说诊诉谢辩诀记谈
脐齐
钟肿种
铄
门闷阖闻问闭
条涤