
★辯太陽病

★太陽病用桂枝湯麻黄湯法

太陽之为病。頭項強痛而惡寒。1

太陽病。其脈浮。1

*太陽之为病。脈浮。頭項強痛而惡寒。(宋本)1

太陽病。发热。汗出。惡風。脈缓。为中風。2

太陽中風。发热而惡寒。0

太陽病。或已发热。或未发热。必惡寒。体痛。嘔逆。脈陰陽俱緊。为傷寒。3

傷寒一日。太陽脈弱。至四日。太陰脈大。0

傷寒一日。太陽受之。脈若靜者。为不傳。頗欲吐。或躁煩。脈數急者。乃为傳。4

傷寒[二三日]。其二陽證不見。此为不傳。5

太陽病。发热而渴。不惡寒者。为溫病。若发汗已。身灼热者。为風溫。風溫为病。脈陰陽俱浮。自汗出。身重。多眠睡。鼻息必鼾。語言難出。若被下者。小便不利。直視。失溲。若被火者。微发黄色。劇則如驚癇。時瘈瘲。若火熏之。一逆尚引日。再逆促命期。6

病有发热而惡寒者。发於陽也。不热而惡寒者。发於陰也。发於陽者。七日愈。发於陰者。六日愈。以陽數七。陰數六故也。7

太陽病。頭痛。至七日。自当愈。以其經盡故也。若欲作再經者。当针足陽明。使經不傳則愈。8

太陽病。欲解時。從巳盡未。9

風家。表解而不了了者。十二日愈。10

病人身大热。反欲得近衣者。热在皮膚。寒在骨髓也。身大寒。反不欲近衣者。寒在皮膚。热在骨髓也。11

太陽中風。其脈陽浮而陰弱。陽浮者。热自发。陰弱者。汗自出。嗇嗇惡寒。淅淅惡風。翕翕发热。鼻鳴。乾嘔。桂枝湯主之。12

太陽病。頭痛。发热。汗出。惡風。桂枝湯主之。13

太陽病。項背強几几。反汗出。惡風。桂枝[加葛根]湯主之。14

太陽病。下之。其氣上衝。可与桂枝湯。不衝。不可与之。15

太陽病三日。已发汗吐下溫针而不解。此为壞病。桂枝湯復不中与也。觀其脈證。知犯何逆。隨證治之。16

桂枝湯本为解肌。若其人脈浮緊。发热。無汗。不可与也。常須識此。勿令誤也。16

酒客不可与桂枝湯。得之則嘔。以酒客不喜甘故也。17

喘家作桂枝湯。加厚樸杏人佳。18

服桂枝湯吐者。其後必吐膿血。19

太陽病。发汗。遂漏不止。其人惡風。小便難。四肢微急。難以屈伸。桂枝加附子湯主之。20

太陽病。下之。脈促。胸滿者。桂枝去芍藥湯主之。若微[惡]寒者。桂枝去芍藥加附子湯主之。21-22

太陽病。得之八九日。如瘧狀。发热。惡寒。热多寒少。其人不嘔。清便續自可。一日再三发。脈微缓者。为欲愈。脈微而惡寒者。此为陰陽俱虛。不可復[吐下]发汗也。面色赤。有热者。为未欲解。以其不能得汗出。身必当癢。宜桂枝麻黄各半湯。23

太陽病。初服桂枝湯。反煩不解者。当先刺風池風府。郤与桂枝湯即愈。24

服桂枝湯。大汗出。若脈洪大。与桂枝湯。若形如瘧。一日再发。汗出便解。宜桂枝二麻黄一湯。25

服桂枝湯。大汗出。大煩渴不解。若脈洪大。与白虎[加人參]湯。26

太陽病。发热。惡寒。热多寒少。脈微弱者。此無陽也。不可復发汗。桂枝二越婢一湯主之。27

服桂枝湯。或下之。仍頭項強痛。翕翕发热。無汗。心下滿。微痛。小便不利。桂枝去桂加茯苓白术湯主之。28

太陽病。項背強几几。無汗。惡風。葛根湯主之。31

太陽与陽明合病。而自利。葛根湯主之。32

*太陽与陽明合病。而自利。不嘔者。葛根湯主之。(脈經)32

太陽与陽明合病。不下利。但嘔。葛根加半夏湯主之。33

太陽病。桂枝證。医反下之。遂利不止。脈促者。表未解。喘而汗出者。宜葛根黄連[黄芩]湯。34

*太陽病。反下之。遂利不止。汗出者。宜葛根黄連湯。(聖惠方)34

太陽病。頭痛。发热。身疼。腰痛。骨節疼痛。惡風。無汗而喘。麻黄湯主之。35

太陽与陽明合病。喘而胸滿者。不可下也。宜麻黄湯。36

太陽病。十日已去。其脈浮细。嗜臥。此为外解。設胸滿脅痛者。与小柴胡湯。脈浮者。与麻黄湯。37

太陽病。外證未解。其脈浮弱。当以汗解。宜桂枝湯。42

太陽病。下之。微喘者。表未解故也。宜桂枝[加厚樸杏人]湯。43

*太陽病。下之。微喘者。外未解故也。宜麻黄湯。43

太陽病。外證未解。不可下。下之为逆。欲解外者。宜桂枝湯。44

太陽病。先发汗不解而下之。其脈浮者不愈。浮为在外。而反下之。故令不愈。今脈浮。故在外。当解其外則愈。宜桂枝湯。45

*太陽病。下之不愈。其脈浮者为在外。汗之則愈。宜桂枝湯。45(聖惠方)

太陽病。脈浮緊。無汗。发热。身疼痛。八九日不解。表證續在。此当发其汗。服藥已。微除。其人发煩目暝。劇者必衄。衄乃解。所以然者。陽氣重故也。宜麻黄湯。46

太陽病。脈浮緊。发热。身無汗。自衄者愈。47

脈浮者。病在表。可发汗。宜麻黄湯。51

*脈浮者。病在表。可发汗。宜桂枝湯。51

[太陽病。]脈浮而數者。可发汗。宜麻黄湯。52

病常自汗出。此为榮氣和。榮氣和而外不解。此为衛氣不和也。榮行脈中。衛行脈外。復发其汗。衛和即愈。宜桂枝湯。53

*病常自汗出。此为榮氣和。衛氣不和故也。榮行脈中。衛行脈外。復发其汗。衛和即愈。宜桂枝湯。(翼方)53

*太陽病。自汗出。此为榮氣和。衛氣不和。榮行脈中。衛行脈外。復发其汗。表和即愈。宜桂枝湯。(聖惠方)53

病人藏無他病。時发热。自汗出而不愈。此衛氣不和也。先其時发汗即愈。宜桂枝湯。54

傷寒。脈浮緊。不发汗。因致衄。宜麻黄湯。55

[寸口]脈浮而緊。浮則为風。緊則为寒。風則傷衛。寒則傷榮。榮衛俱病。骨節煩疼。当发其汗。宜麻黄湯。0

傷寒。不大便六七日。頭痛。有热。与承氣湯。其小便反清。此为不在裏。續在表也。当发其汗。頭痛者必衄。宜桂枝湯。56

傷寒。发汗已解。半日許復煩。其脈浮數。可復发其汗。宜桂枝湯。57

傷寒。医下之。續得下利。清穀不止。身体疼痛。急当救裏。後身体疼痛。清便自調。急当救表。救裏宜四逆湯。救表宜桂枝湯。91

*傷寒。医下之。續得下利。清穀不止。身体疼痛。急当救裏。宜四逆湯。91

*傷寒。医下之後。身体疼痛。清便自調。急当救表。宜桂枝湯。91

病发热。頭痛。脈反沉。若不差。身体疼痛。当救其裏。宜四逆湯。92

太陽病未解。其脈陰陽俱微。必先振汗而解。但陽[脈]微者。先汗之而解。但陰[脈]微者。先下之而解。汗之宜桂枝湯。下之宜[調胃]承氣湯。94

太陽病。发热。汗出。此为榮弱衛強。故使汗出。欲救邪風。宜桂枝湯。95

太陽病不解。热结膀胱。其人如狂。血必自下。下者即愈。其外未解。尚未可攻。当先解其外。宜桂枝湯。外解已。小腹急结者。乃可攻之。宜桃人承氣湯。106

傷寒。大下後。復发汗。心下痞。惡寒者。表未解也。不可攻痞。当先解表。宜桂枝湯。表解。乃可攻痞。宜大黄黄連瀉心湯。164

太陽病三四日。不吐下。見芤乃汗之。0

★太陽病用青龍湯法

太陽中風。脈浮緊。发热。惡寒。身疼痛。不汗出而煩躁。大青龍湯主之。若脈微弱。汗出。惡風。不可服之。服之則厥。筋愓肉𥆧。此为逆也。38

傷寒。脈浮缓。身不疼。但重。或有輕時。無少陰證者。大青龍湯发之。39

傷寒。表不解。心下有水氣。乾嘔。发热而欬。或渴。或利。或噎。或小便不利。小腹滿。或[微]喘。小青龍湯主之。40

傷寒。心下有水氣。欬而微喘。发热。不渴。服湯已而渴者。此寒去。为欲解。小青龍湯主之。41

★太陽病用柴胡湯法

血弱氣盡。腠理開。邪氣因入。与正氣相搏。结於脅下。正邪分爭。往來寒热。休作有時。默默不欲食飲。藏腑相連。其痛必下。邪高痛下。故使嘔也。小柴胡湯主之。服柴胡湯已而渴者。屬陽明。以法治之。97

得病六七日。脈遲浮弱。惡風寒。手足溫。医再三下之。不能食。其人脅下滿痛。面目及身黄。頸項強。小便難。与柴胡湯後必下重。本渴。飲水而嘔。柴胡[湯]復不中与也。食穀者噦。98

傷寒四五日。身体热。惡風。頸項強。脅下滿。手足溫而渴。小柴胡湯主之。99

傷寒。陽脈濇。陰脈弦。法当腹中急痛。先与小建中湯。不差。与小柴胡湯。100

*傷寒六日。陽脈濇。陰脈弦。当腹中急痛。先与小建中湯。不差。宜大柴胡湯。(聖惠方)100

傷寒中風。有柴胡證。但見一證便是。不必悉具。凡柴胡湯證而下之。柴胡證不罷者。復与柴胡湯。必蒸蒸而振。卻发热汗出而解。101

傷寒五六日。中風。往來寒热。胸脅苦滿。默默不欲飲食。心煩。喜嘔。或胸中煩而不嘔。或渴。或腹中痛。或脅下痞堅。或心下悸。小便不利。或不渴。外有微热。或欬。小柴胡湯主之。96

傷寒五六日。頭汗出。微惡寒。手足冷。心下滿。口不欲食。大便堅。其脈细。此为陽微结。必有表。復有裏。沉亦为病在裏。汗出为陽微。假令纯陰结。不得有外證。悉入在於裏。此为半在外。半在裏。脈雖沉緊。不得为少陰[病]。所以然者。陰不得有汗。今頭汗出。故知非少陰也。可与小柴胡湯。設不了了者。得屎而解。148

傷寒十三日不解。胸脅滿而嘔。日晡所发潮热[。已]而微利。此本当柴胡湯下之。不得利。今反利者。知医以丸藥下之。非其治也。潮热者。実也。先宜服小柴胡湯。以解其外。後以柴胡加芒消湯主之。104

傷寒八九日。下之。胸滿。煩驚。小便不利。譫語。一身[盡重。]不可轉側。柴胡加龍骨牡蠣湯主之。107

傷寒六七日。发热。微惡寒。支節煩疼。微嘔。心下支结。外證未去者。柴胡桂枝湯主之。146

*傷寒六日。发热。微惡寒。肢節煩疼。心下支滿。外証未去。宜柴胡桂枝湯。(聖惠方)146

发汗多。亡陽。狂語者。不可下。与柴胡桂枝湯。和其榮衛。以通津液。後自愈。0

傷寒五六日。已发汗而復下之。胸脅滿。微结。小便不利。渴而不嘔。但頭汗出。往來寒热。心煩。此为未解。柴胡桂枝乾薑湯主之。147

*傷寒六日。已发汗及下之。其人胸脅滿。大腸微结。小腸不利而不嘔。但頭汗出。往來寒热而煩。此为未解。宜小柴胡桂枝湯。(聖惠方)147

太陽病。過經十餘日。反再三下之。後四五日。柴胡證續在。先与小柴胡湯。嘔不止。心下急。其人鬱鬱微煩者。为未解。与大柴胡湯下之即愈。103

*太陽病。過經十餘日。反再三下之。後四五日。柴胡證續在。先与小柴胡湯。嘔止。小安。其人鬱鬱微煩者。为未解。与大柴胡湯下之即愈。(脈經。玉函。翼方)103

傷寒十餘日。热结在裏。復往來寒热。当与大柴胡湯。[但结胸。無大热。此为水结在胸脅。頭微汗出。与大陷胸湯。]136

傷寒。发热。汗出。不解。心中痞堅。嘔吐。下利。大柴胡湯主之。165

病人無表裏證。发热七八日。雖脈浮數。可下之。宜大柴胡湯。(玉函。翼方)257

*病人無表裏證。发热七八日。雖脈浮數。可下之。假令已下。脈數不解。合热則消穀善饑。至六七日。不大便者。有瘀血。宜抵擋湯。若脈數不解而下不止。必挾热。便膿血。(玉函。脈經。宋本)257-258

★太陽病用承氣湯法

发汗後。惡寒者。虛故也。不惡寒。但热者。実也。当和其胃氣。宜小承氣湯。70

*发汗後。惡寒者。虛故也。不惡寒。但热者。実也。当和其胃氣。与調胃承氣湯。(宋本)70

太陽病未解。其脈陰陽俱微。必先振汗而解。但陽[脈]微者。先汗之而解。但陰[脈]微者。先下之而解。汗之宜桂枝湯。下之宜[調胃]承氣湯。94

傷寒十三日。過經而譫語。内有热也。当以湯下之。小便利者。大便当堅而反利。其脈調和者。知医以丸藥下之。非其治也。自利者。其脈当微厥。今反和者。此为内実也。宜[調胃]承氣湯。105

太陽病。過經十餘日。心下嗢嗢欲吐而胸中痛。大便反溏。其腹微滿。鬱鬱微煩。先[此]時自極吐下者。与[調胃]承氣湯。若不爾者。不可与。但欲嘔。胸中痛。微溏者。此非柴胡證。以嘔。故知極吐下也。123

二陽並病。太陽證罷。但发潮热。手足漐漐汗出。大便難而譫語者。下之即愈。宜[大]承氣湯。220

太陽病三日。发汗不解。蒸蒸发热者。屬胃也。調胃承氣湯主之。248

傷寒。吐後。腹[脹]滿者。与[調胃]承氣湯。249

太陽病。吐下发汗後。微煩。小便數。大便因堅。可与小承氣湯。和之即愈。250

太陽病不解。热结膀胱。其人如狂。血必自下。下者即愈。其外不解者。尚未可攻。当先解其外。[宜桂枝湯。]外解已。小腹急结者。乃可攻之。宜桃人承氣湯。106

★太陽病用陷胸湯法

問曰。病有结胸。有藏结。其狀何如。
答曰。按之痛。其脈寸口浮。關上自沉。为结胸。128

問曰。何謂藏结。
答曰。如结胸狀。飲食如故。時下利。寸口脈浮。關上细沉而緊。名为藏结。舌上白胎滑者。難治。藏结無陽證。不往來寒热。其人反靜。舌上胎滑者。不可攻也。129-130

病发於陽而反下之。热入因作结胸。病发於陰而反下之。因作痞。所以成结胸者。以下之太早故也。结胸者。其項亦強。如柔痙狀。下之即和。宜大陷胸丸。131

结胸證。其脈浮大者。不可下。下之即死。132

结胸證悉具。煩躁者死。133

太陽病。脈浮而動數。浮則为風。數則为热。動則为痛。數則为虛。頭痛。发热。微盜汗出。而反惡寒。其表未解。医反下之。動數變遲。頭痛即眩。胃中空虛。客氣動膈。短氣躁煩。心中懊憹。陽氣内陷。心下因堅。則为结胸。大陷胸湯主之。若不结胸。但頭汗出。餘處無汗。齐頸而還。小便不利。身必发黄。134

傷寒六七日。结胸热実。其脈沉緊。心下痛。按之如石堅。大陷胸湯主之。135

[傷寒十餘日。热结在裏。復往來寒热。与大柴胡湯。]但结胸。無大热。此为水结在胸脅。頭微汗出。与大陷胸湯。136

太陽病。重发汗。而復下之。不大便五六日。舌上燥而渴。日晡所小有潮热。從心下至小腹堅滿而痛不可近。大陷胸湯主之。137

小结胸者。正在心下。按之即痛。其脈浮滑。小陷胸湯主之。138

太陽病二三日。不能臥。但欲起者。心下必结。其脈微弱者。此本寒也。而反下之。利止者。必结胸。未止者。四五日復重下之。此挾热利也。139

太陽与少陽並病。而反下之。结胸。心下堅。下利不復止。水漿不肯下。其人必心煩。150

病在陽。当以汗解。而反以水噀之或灌之。其热被劫不得去。益煩。皮上粟起。意欲飲水。反不渴。宜服文蛤散。若不差。与五苓散。[若]寒実结胸。無热證者。与三物白散。141

太陽与少陽並病。頭項強痛。或眩冒。時如结胸。心下痞堅。当刺大椎第一间。肺腧。肝腧。慎不可发汗。发汗則譫語。譫語則脈弦。譫語五日不止。当刺期门。142

傷寒五六日。嘔而发热者。柴胡湯證具。而以他藥下之。柴胡證仍在者。復与柴胡湯。此雖已下之。不为逆。必蒸蒸而振。卻发热汗出而解。若心下滿而堅痛者。此为结胸。大陷胸湯主之。但滿而不痛者。此为痞。柴胡[湯]復不中与也。半夏瀉心湯主之。149

脈浮緊而復下之。緊反入裏。則作痞。按之自濡。但氣痞耳。151

太陽中風。下利。嘔逆。表解乃可攻之。其人漐漐汗出。发作有時。頭痛。心下痞堅滿。引脅下痛。干嘔。短氣。汗出。不惡寒。此为表解。裏未和。十棗湯主之。152

太陽病。医发其汗。遂发热。惡寒。復下之。則心下痞。此表裏俱虛。陰陽氣並竭。無陽則陰獨。復加燒针。因胸煩。面色青黄。膚𥆧。如此者。为難治。今色微黄。手足溫者。易愈。153

心下痞。按之濡。其脈關上浮者。大黄黄連瀉心湯主之。154

心下痞。而復惡寒。汗出者。附子瀉心湯主之。155

本以下之。故心下痞。与瀉心湯。其痞不解。其人渴而口燥。小便不利者。五苓散主之。156

傷寒。汗出。解之後。胃中不和。心下痞堅。乾噫食臭。脅下有水氣。腹中雷鳴而利。生薑瀉心湯主之。157

傷寒中風。医反下之。其人下利。日數十行。穀不化。腹中雷鳴。心下痞堅而滿。乾嘔。心煩。不得安。医見心下痞。謂病不盡。復下之。其痞益甚。此非结热。但胃中虛。客氣上逆。故使之堅。甘草瀉心湯主之。158

傷寒。服湯藥。下利不止。心下痞堅。服瀉心湯已。復以他藥下之。利不止。医以理中与之。利益甚。理中者。理中焦。此利在下焦。赤石脂禹餘糧湯主之。若不止者。当利小便。159

傷寒。吐下[後]发汗。虛煩。脈甚微。八九日。心下痞堅。脅下痛。氣上衝咽喉。眩冒。經脈動愓者。久而成痿。160

傷寒。发汗[或]吐[或]下。解後。心下痞堅。噫氣不除者。旋覆代赭湯主之。161

太陽病。外證未除。而數下之。遂挾热而利。利下不止。心下痞堅。表裏不解。桂枝人參湯主之。163

傷寒。大下後。復发汗。心下痞。惡寒者。表未解也。不可攻痞。当先解表。表解乃可攻痞。宜大黄黄連瀉心湯。164

病如桂枝證。頭不痛。項不強。寸口脈微浮。胸中痞堅。氣上衝咽喉。不得息者。此为胸有寒。当吐之。宜瓜蒂散。166

★太陽病雜療法

太陽病。发汗後。[若]大汗出。胃中乾。煩躁不得眠。其人欲飲水。当稍飲之。令胃氣和即愈。[若脈浮。小便不利。微热。消渴者。五苓散主之。]71

发汗已。脈浮數。復煩渴者。五苓散主之。72

傷寒。汗出而渴者。五苓散主之。不渴者。茯苓甘草湯主之。73

中風。发热。六七日不解而煩。有表裏證。渴欲飲水。水入即吐。此为水逆。五苓散主之。74

傷寒二三日。心中悸而煩。小建中湯主之。102

傷寒。脈浮。医以火迫劫之。亡陽。必驚狂。臥起不安。桂枝去芍藥加蜀漆牡蠣龍骨救逆湯主之。112

*傷寒。脈浮。而以火逼劫。汗即亡陽。必驚狂。臥起不安。(聖惠方)112

燒针令其汗。针處被寒。核起而赤者。必发奔豚。氣從小腹上衝心者。灸其核上各一壯。与桂枝加桂湯。117

火逆。下之。因燒针。煩躁者。桂枝甘草龍骨牡蠣湯主之。118

傷寒。加溫针必驚。119

太陽病六七日。表證續在。脈微而沉。反不结胸。其人发狂。此热在下焦。小腹当堅滿。小便自利者。下血乃愈。所以然者。以太陽隨經。瘀热在裏故也。扺当湯主之。124

太陽病。身黄。脈沉结。小腹堅。小便不利者。为無血也。小便自利。其人如狂者。血證諦也。扺当湯主之。125

傷寒。有热。小腹滿。應小便不利。今反利者。为有[蓄]血。当下之。宜扺当丸。126

*傷寒有热。而小腹滿者。小便反利。为有蓄血。当宜下之。(聖惠方)126

婦人中風。发热。惡寒。經水適來。得之七八日。热除。脈遲。身涼。胸脅下滿。如结胸狀。其人譫語。此为热入血室。当刺期门。隨其虛実而取之。143

*婦人中風。发热。惡寒。經水適來。得之七八日。热除。脈遲。身涼。胸脅下滿。如结胸狀。其人譫語。此为热入血室。当刺期门。隨其実而瀉之。(宋本)143

婦人中風七八日。續得寒热。发作有時。經水適斷。此为热入血室。其血必结。故使如瘧狀。发作有時。小柴胡湯主之。144

婦人傷寒。发热。經水適來。晝日了了。暮則譫語。如見鬼狀。此为热入血室。無犯胃氣。及上二焦。必当自愈。145

傷寒。無大热。口燥渴。心煩。背微惡寒。白虎[加人參]湯主之。169

傷寒。脈浮。发热。無汗。其表不解者。不可与白虎湯。渴欲飲水。無表證者。白虎[加人參]湯主之。170

傷寒。脈浮滑。此以表有热。裏有寒。白虎湯主之。176

太陽与少陽合病。自下利者。与黄芩湯。若嘔者。与黄芩加半夏生薑湯。172

傷寒。胸中有热。胃中有邪氣。腹中痛。欲嘔吐。黄連湯主之。173

傷寒八九日。風濕相摶。身体疼煩。不能自轉側。不嘔。不渴。脈浮虛而濇。桂枝附子湯主之。若其人大便堅。小便自利。白术附子湯主之。174

風濕相摶。骨節疼煩。掣痛。不得屈伸。近之則痛劇。汗出。短氣。小便不利。惡風。不欲去衣。或身微腫。甘草附子湯主之。175

傷寒。脈结代。心動悸。炙甘草湯主之。177

★太陽病发汗吐下後

发汗後。水藥不得入口。为逆。若更发汗。必吐下不止。76

未持脈時。病人叉手自冒心。師因教試令欬。而不即欬者。此必兩耳無所闻也。所以然者。以重发汗。虛故也。75

发汗後。身热。又重发汗。胃中虛冷。必反吐也。0

病者有寒。復发汗。胃中冷。必吐蛔。89

傷寒。脈浮。自汗出。小便數。心煩。微惡寒。腳攣急。反与桂枝湯。欲攻其表。得之便厥。咽乾。煩躁。吐逆。当作甘草乾薑湯。以復其陽。若厥愈。足溫者。更作芍藥甘草湯与之。其腳即伸。若胃氣不和。譫語者。少与[調胃]承氣湯。若重发汗。復加燒针者。四逆湯主之。29

脈浮數。法当汗出而愈。若下之。身体重。心悸者。不可发汗。当自汗出而解。所以然者。尺中脈微。此裏虛。須表裏実。津液和。即自汗出愈。49

凡病。或发汗。或吐。或下。或亡血。無津液而陰陽自和者。必自愈。58

大下後。復发汗。其人小便不利。此亡津液。勿治之。得小便利。必自愈。59

下之後。復发汗。必振寒。脈微细。所以然者。内外俱虛故也。60

下之後。復发汗。晝日煩躁不得眠。夜而安靜。不嘔。不渴。無表証。其脈沉微。身無大热。乾薑附子湯主之。61

发汗後。身体疼痛。其脈沉遲。桂枝加芍藥生薑人參湯主之。62

发汗後。不可更行桂枝湯。汗出而喘。無大热。可与麻黄杏人甘草石膏湯。63

发汗過多。其人叉手自冒心。心下悸而欲得按之。桂枝甘草湯主之。64

发汗後。其人脐下悸。欲作奔豚。茯苓桂枝甘草大棗湯主之。65

发汗後。腹脹滿。厚樸[生薑半夏甘草人參]湯主之。66

傷寒吐下发汗後。心下逆滿。氣上衝胸。起即頭眩。其脈沉緊。发汗即動經。身为振搖。茯苓桂枝白术甘草湯主之。67

发其汗不解。而反惡寒者。虛故也。芍藥甘草附子湯主之。68

*发汗。病不解。反惡寒者。虛故也。芍藥甘草附子湯主之。(宋本)68

发汗吐下後。[病仍]不解。煩躁。茯苓四逆湯主之。69

发汗吐下後。虛煩不得眠。劇者反覆顛倒。心中懊憹。梔子[豉]湯主之。若少氣者。梔子甘草[豉]湯主之。若嘔者。梔子生薑[豉]湯主之。76

发汗或下之。煩热。胸中窒。梔子[豉]湯主之。77

傷寒五六日。大下之後。身热不去。心中结痛者。未欲解也。梔子[豉]湯主之。78

傷寒下後。煩而腹滿。臥起不安。梔子厚樸湯主之。79

傷寒。医以丸藥大下之。身热不去。微煩。梔子乾薑湯主之。80

凡用梔子湯。病人舊微溏者。不可与服之。81

太陽病。发汗。汗出不解。其人仍发热。心下悸。頭眩。身𥆧動。振振欲擗地。玄武湯主之。82

太陽病。先下之而不愈。因復发汗。表裏俱虛。其人因冒。冒家当汗出自愈。所以然者。汗出表和故也。表和。然後下之。93

*太陽病。先下之而不愈。因復发汗。表裏俱虛。其人因冒。冒家当汗出自愈。所以然者。汗出表和故也。裏未和。然後下之。93

病人脈數。數为热。当消穀引食。而反吐者。以医发其汗。令陽氣微。膈氣虛。脈則为數。數为客热。不能消穀。胃中虛冷。故吐也。122

下後。不可更行桂枝湯。汗出而喘。無大热。可与麻黄杏人甘草石膏湯。162

傷寒吐下後。七八日不解。热结在裏。表裏俱热。時時惡風。大渴。舌上乾燥而煩。欲飲水數升。白虎[加人參]湯主之。168

*傷寒六日不解。热结在裏。但热。時時惡風。大渴。舌乾。煩躁。宜白虎湯。(聖惠方)168

大下後。口燥者。裏虛故也。0

★辯陽明病

陽明之为病。胃家実是也。180

*傷寒二日。陽明受病。陽明者。胃中寒是也。宜桂枝湯。(聖惠方)180

問曰。病有太陽陽明。有正陽陽明。有微陽陽明。何謂也。
答曰。太陽陽明者。脾約是也。正陽陽明者。胃家実是也。微陽陽明者。发其汗。若利其小便。胃中燥。大便難是也。179

問曰。何緣得陽明病。
答曰。太陽病。发汗或下之。亡其津液。胃中乾燥。因轉屬陽明。不更衣。内実。大便難者。为陽明病也。181

問曰。陽明病。外證云何。
答曰。身热。汗出而不惡寒。但反惡热。182

*陽明病外證。身热。汗出而不惡寒。但惡热。宜柴胡湯。(聖惠方)182

問曰。病有得之一日。不发热而惡寒者。何也。
答曰。然雖一日。惡寒自罷。即汗出。惡热也。
問曰。惡寒何故自罷。
答曰。陽明居中。主土。萬物所歸。無所復傳。故始雖惡寒。二日自止。是为陽明病。183-184

本太陽。初得病時。发其汗。汗先出。復不徹。因轉屬陽明。185

*太陽病而发汗。汗雖出。復不解。不解者。轉屬陽明也。宜麻黄湯。(聖惠方)185

傷寒。发热。無汗。嘔不能食。而反汗出濈濈然。是为轉屬陽明。185

傷寒三日。陽明脈大。186

傷寒。脈浮而缓。手足自溫。是为系在太陰。太陰身当发黄。若小便自利者。不能发黄。至七八日。大便堅。为屬陽明。187

傷寒轉系陽明者。其人濈然微汗出也。188

陽明中風。口苦。咽乾。腹滿。微喘。发热。惡寒。脈浮而緊。若下之。則腹滿。小便難也。189

陽明病。能食为中風。不能食为中寒。190

陽明病。中寒。不能食。小便不利。手足濈然汗出。此欲作堅瘕。必大便頭堅後溏。所以然者。胃中冷。水穀不别故也。191

*陽明中寒。不能食。小便不利。手足濈然汗出。欲作堅症也。所以然者。胃中水穀不化故也。宜桃人承氣湯。(聖惠方)191

陽明病。初欲食。小便反不數。大便自調。其人骨節疼。翕翕如有热狀。奄然发狂。濈然汗出而解。此为水不勝穀氣。与汗共並。脈緊即愈。192

陽明病。欲解時。從申盡戍。193

陽明病。不能食。下之不解。攻其热必噦。所以然者。胃中虛冷故也。其人本虛。攻其热必噦。194

*陽明病。能食。下之不解。其人不能食。攻其热必噦者。胃中虛冷也。宜半夏湯。(聖惠方)194

陽明病。脈遲。食難用飽。飽即发煩。頭眩。必小便難。此欲作穀疸。雖下之。腹滿如故。所以然者。脈遲故也。195

*陽明病。脈遲。发热。頭眩。小便難。此欲作榖疸。下之必腹滿。宜柴胡湯。(聖惠方)195

陽明病。当多汗。而反無汗。其身如蟲行皮中狀。此以久虛故也。196

陽明病。反無汗。但小便利。二三日。嘔而欬。手足[若]厥者。其人頭必痛。若不嘔。不欬。手足不厥者。頭不痛。197

陽明病。但頭眩。不惡寒。故能食而欬。其人咽必痛。若不欬者。咽不痛。198

陽明病。脈浮而緊。必发潮热。发作有時。但浮者。必盜汗出。201

陽明病。無汗。小便不利。心中懊憹者。必发黄。199

*陽明病無汗。小便不利。心中热壅。必发黄也。宜茵陳湯。(聖惠方)199

陽明病。被火。額上微汗出。小便不利者。必发黄。200

*陽明病被火灸。其額上微有汗出。小便不利者。必发黄也。宜茵陳湯。(聖惠方)200

陽明病。口燥。但欲漱水。不欲咽者。必衄。202

陽明病。本自汗出。医復重发汗。病已差。其人微煩不了了。此大便堅故也。以亡津液。胃中干燥。故令其堅。当問其小便日幾行。若本日三四行。今日再行。知必大便不久出。今为小便數少。津液当還入胃中。故知不久必大便也。203

夫病陽多者热。下之則堅。汗出多極。发其汗亦堅。

傷寒。嘔多。雖有陽明證。不可攻之。204

陽明病。心下堅滿者。不可攻之。攻之遂利不止者死。利止者愈。205

陽明病。面合赤色。不可攻之。攻之必发热。色黄。小便不利也。206

陽明病。不吐下而心煩者。可与[調胃]承氣湯。207

陽明病。其脈遲。雖汗出。不惡寒。其身必重。短氣。腹滿而喘。有潮热者。其外为解。可攻其裏。若手足濈然汗出者。此为大便已堅。[大]承氣湯主之。若汗多。而微发热。惡寒者。外为未解。其热不潮。未可与承氣湯。若腹大滿而不大便者。可与小承氣湯。微和其胃氣。勿令至大下。208

陽明病。潮热。大便微堅。可与大承氣湯。不堅。不可与之。若不大便六七日。恐有燥屎。欲知之法。可少与小承氣湯。若腹中轉矢氣者。此为有燥屎。乃可攻之。若不轉矢氣者。此但頭堅。後必溏。不可攻之。攻之必腹滿。不能食。欲飲水者。与水即噦。其後发热者。必大便復堅而少。以小承氣湯和之。若不轉矢氣者。慎不可攻之。209

*陽明病。有潮热。大便堅。可与承氣湯。若有结燥。乃可徐徐攻之。若無壅滯。不可攻之。攻之者。必腹滿。不能食。欲飲水者即噦。其候发热。必腹堅脹。宜与小承氣湯。209

夫実則譫語。虛則鄭声。鄭声者。重語也。直視。譫語。喘滿者死。下利者亦死。210

发汗多。重发汗。亡其陽。譫語。脈短者死。脈自和者不死。211

傷寒吐下後。不解。不大便五六日。至十餘日。日脯所发潮热。不惡寒。獨語。如見鬼神之狀。若劇者。发則不識人。循衣妄撮。怵惕不安。微喘。直視。脈弦者生。濇者死。微者但发热。譫語。[大]承氣湯主之。若一服利。止後服。212

陽明病。其人多汗。津液外出。胃中燥。大便必堅。堅則譫語。[小]承氣湯主之。[若一服譫語止。莫復服。]213

陽明病。譫語。发潮热。其脈滑疾者。[小]承氣湯主之。因与承氣湯一升。腹中轉失氣者。復与一升。若不轉失氣者。勿更与之。明日又不大便。脈反微濇者。此为裏虛。为難治。不可復与承氣湯。214

陽明病。譫語。有潮热。反不能食者。必有燥屎五六枚。若能食者。但堅耳。[大]承氣湯主之。215

陽明病。下血而譫語。此为热入血室。但頭汗出者。当刺期门。隨其実而寫之。濈然汗出則愈。216

汗出。譫語者。以有燥屎在胃中。此为風也。過經乃可下之。下之若早。語言必亂。以表虛裏実故也。下之則愈。宜[大]承氣湯。217

傷寒四五日。脈沉而喘滿。沉为在裏。而反发其汗。津液越出。大便为難。表虛裏実。久則譫語。218

陽明病。下之。心中懊憹而煩。胃中有燥屎者。可攻。其人腹微滿。頭堅後溏者。不可下之。有燥屎者。宜[大]承氣湯。238

病者五六日不大便。繞脐痛。躁煩。发作有時。此为有燥屎。故使不大便也。239

病者煩热。汗出即解。復如瘧狀。日晡所发热者。屬陽明。脈実者。当下之。脈浮虛者。当发其汗。下之宜[大]承氣湯。发汗宜桂枝湯。240

*汗出後則暫解。日晡則復发。脈実者。当宜下之。(聖惠方)240

大下後。六七日不大便。煩不解。腹滿痛。此有燥屎。所以然者。本有宿食故也。宜[大]承氣湯。241

病者小便不利。大便乍難乍易。時有微热。喘冒。不能臥者。有燥屎故也。宜[大]承氣湯。242

得病二三日。脈弱。無太陽柴胡證。煩躁。心下堅。至四日。雖能食。以小承氣湯少与。微和之。令小安。至六日。与承氣湯一升。若不大便六七日。小便少者。雖不大便。但頭堅後溏。未定成堅。攻之必溏。当須小便利。屎定堅。乃可攻之。宜[大]承氣湯。251

傷寒六七日。目中不了了。睛不和。無表證。大便難。身微热者。此为実。急下之。宜[大]承氣湯。252

*傷寒六七日。目中瞳子不明。無外証。大便難。微热者。此为実。宜急下之。(聖惠方)252

陽明病。发热。汗多者。急下之。宜[大]承氣湯。253

发汗不解。腹滿痛者。急下之。宜[大]承氣湯。254

*傷寒病。腹中滿痛者为実。当宜下之。(聖惠方)254

腹滿不減。減不足言。当下之。宜[大]承氣湯。255

陽明与少陽合病而利。脈不負者为順。[負者。失也。互相克賊。名为負。]256

脈數而滑者。有宿食。当下之。宜[大]承氣湯。256

*傷寒。脈數而滑者。有宿食。当下之則愈。(聖惠方)256

*脈數而滑者。実也。此有宿食也。当下之。宜大承氣湯。(金匱要略)256

陽明病。脈浮緊。咽乾。口苦。腹滿而喘。发热。汗出。不惡寒。反惡热。其身体重。发汗即躁。心憒憒。反譫語。加溫针。必怵愓。又煩躁不得眠。下之即胃中空虛。客氣動膈。心中懊憹。舌上胎者。梔子[豉]湯主之。221

*陽明病。脈浮。咽乾。口苦。腹滿。汗出而喘。不惡寒。反惡热。心躁。譫語。不得眠。胃虛。客热。舌燥。宜梔子湯。(聖惠方)221

陽明病。下之。其外有热。手足溫。不结胸。心中懊憹。飢而不能食。但頭汗出。梔子[豉]湯主之。228

三陽合病。腹滿。身重。難以轉側。口不仁。面垢。譫語。遺溺。发汗則譫語。下之則額上生汗。手足厥冷。自汗。白虎湯主之。219

*三陽合病。腹滿。身重。難以轉側。口不仁。面垢。譫語。遺溺。发汗則譫語。下之則額上生汗。手足厥冷。若自汗出者。白虎湯主之。(宋本)219

若渴欲飲水。口乾舌燥者。白虎[加人參]湯主之。222

[陽明病。]若脈浮。发热。渴欲飲水。小便不利。豬苓湯主之。223

陽明病。汗出多而渴者。不可与豬苓湯。以汗多。胃中燥。豬苓湯復利其小便故也。224

*陽明病。汗出多而渴者。不可与豬苓湯。汗多者。胃中燥也。汗少者。宜与豬苓湯利其小便。(聖惠方)224

[陽明病。]若胃中虛冷。其人不能食者。飲水即噦。226

*陽明病。若胃中虛冷。其人能食。飲水即噦。(聖惠方)226

脈浮。发热。口乾。鼻燥。能食者。即衄。227

*脈浮。发热。口鼻中燥。能食者。必衄。宜黄芩湯。(聖惠方)227

[陽明病。]若脈浮遲。表热裏寒。下利清穀。四逆湯主之。225

陽明病。发潮热。大便溏。小便自可。胸脅滿不去。小柴胡湯主之。229

*陽明病。发潮热。大便溏。小便自利。胸脅煩滿不止。宜小柴胡湯。(聖惠方)229

陽明病。脅下堅滿。不大便而嘔。舌上白胎者。可与小柴胡湯。上焦得通。津液得下。胃氣因和。身濈然汗出而解。230

*陽明病。脅下堅滿。大便秘而嘔。口燥。宜柴胡湯。(聖惠方)230

陽明中風。脈弦浮大而短氣。腹都滿。脅下及心痛。久按之。氣不通。鼻乾。不得汗。嗜臥。一身及目悉黄。小便難。有潮热。時時噦。耳前後腫。刺之小差。外不解。病過十日。脈續浮者。与小柴胡湯。脈但浮。無餘證者。与麻黄湯。不溺。腹滿加噦者。不治。231-232

*陽明病。中風。其脈浮大。短氣心痛。鼻干嗜臥。不得汗。一身悉黄。小便難。有潮热而噦。耳前後腫。刺之雖小差。外若不解。宜柴胡湯。(聖惠方)231-232

陽明病。脈遲。汗出多。微惡寒。为表未解。可发汗。宜桂枝湯。234

陽明病。脈浮。無汗。其人必喘。发汗即愈。宜麻黄湯。235

陽明病。自汗出。若復发其汗。小便自利。此为[津液]内竭。雖堅。不可攻之。当須自欲大便。宜蜜煎。導而通之。若土瓜根及豬膽汁。皆可以導。233

陽明病。发热。汗出。此为热退。不能发黄也。但頭汗出。身無汗。齐頸而還。小便不利。渴引水漿。此为瘀热在裏。身必发黄。茵陳[蒿]湯主之。236

*陽明病。发热而汗出。此为热退。不能发黄也。但頭汗出。身体無汗。小便不利。渴引水漿。此为瘀热在裏。必发黄也。宜茵陳湯。(聖惠方)236

*陽明病。但頭汗出。其身無汗。小便不利。渴汁水漿。此为瘀热在裏。身必发黄。宜急下之。(聖惠方)236

傷寒七八日。身黄如橘[子色]。小便不利。其腹微滿。茵陳[蒿]湯主之。260

*傷寒七八日。身黄如橘。小便不利。其腹微滿者。宜下之。(聖惠方)260

陽明證。其人喜忘。必有畜血。所以然者。本有久瘀血。故令喜忘。屎雖堅。大便反易。其色必黑。扺当湯主之。237

病者無表裏證。发热七八日。雖脈浮數。可下之。假令下已。脈數不解。合热則消穀善飢。至六七日。不大便者。有瘀血。宜扺当湯。若脈數不解而下不止。必挾热。便膿血。257-258

食穀欲嘔者。屬陽明也。[吳]茱萸湯主之。得湯反劇者。屬上焦也。243

太陽病。寸[口]缓。關[上小]浮。尺[中]弱。其人发热。汗出。復惡寒。不嘔。但心下痞。此为医下之故也。若不下。其人不惡寒而渴者。为轉屬陽明。小便數者。大便必堅。不更衣十日。無所苦也。渴欲飲水者。少少与之。但以法救之。渴者。宜五苓散。244

脈陽微而汗出少者。为自和。汗出多者。为太過。[陽脈実。因发其汗。出多者。亦为太過。]太過者。陽絕於内。亡津液。大便因堅。245

脈浮而芤。浮則为陽。芤則为陰。浮芤相摶。胃氣生热。其陽則絕。246

跌陽脈浮而濇。浮則胃氣強。濇則小便數。浮濇相摶。大便即堅。其脾为約。麻子人丸主之。247

傷寒。发汗已。身目为黄。所以然者。寒濕相摶。在裏不解故也。[以为非瘀热。不可下。当於寒湿中求之。]259

*傷寒。发汗已。身目为黄。所以然者。以寒濕在裏不解故也。以为不可下也。於寒湿中求之。(宋本)259

傷寒。身黄。发热。梔子柏皮湯主之。261

傷寒。瘀热在裏。身必发黄。麻黄連軺赤小豆湯主之。262


★辯少陽病

少陽之为病。口苦。咽乾。目眩也。263

*傷寒三日。少陽受病。口苦乾燥目眩。宜柴胡湯。(聖惠方)263

少陽中風。兩耳無所闻。目赤。胸中滿而煩。不可吐下。吐下則悸而驚。264

*少陽中風。兩耳生所闻。目赤。胸中滿而煩。不可吐下。吐下則悸而驚。宜柴胡湯。(聖惠方)264

傷寒。脈弦细。頭痛。发热。此为屬少陽。少陽不可发汗。发汗則譫語。此屬胃。胃和即愈。胃不和。煩而悸。265

太陽病不解。轉入少陽。脅下堅滿。乾嘔。不能食。往來寒热。尚未吐下。其脈沉緊。可与小柴胡湯。若己吐下发汗溫针。譫語。柴胡湯證罷。此为壞病。知犯何逆。以法治之。266-267

三陽合病。脈浮大。上關上。但欲寐。目合則汗。268

傷寒六七日。無大热。其人躁煩。此为陽去入陰故也。269

傷寒三日。三陽为盡。三陰当受邪。其人反能食而不嘔。此为三陰不受邪也。270

傷寒三日。少陽脈小。欲已。271

少陽病欲解時。從寅盡辰。272

★辯太陰病

太陰之为病。腹滿而吐。食不下。下之益甚。時腹自痛。胸下堅结。273

*太陰之为病。腹滿而吐。食不下。自利益甚。時腹自痛。若下之。必胸下结硬。(宋本)273

*傷寒四日。太陰受病。腹滿。吐食。下之益甚。時時腹痛。心胸堅滿。若脈浮者。可发其汗。沉者宜攻其裏也。发汗者宜桂枝湯。攻裏者宜承氣湯。(聖惠方)273。276

太陰病。脈浮者。可发汗。宜桂枝湯。276

太陰中風。四肢煩疼。其脈陽微陰濇而長。为欲愈。274

*太陰中風。四肢煩痛。其脈陽微陰濇而長。为欲愈也。宜青龍湯。(聖惠方)274

太陰病。欲解時。從亥盡醜。275

自利不渴者。屬太陰。以其藏有寒故也。当溫之。宜四逆輩。277

*太陰病。痢而不渴者。其藏有寒。当溫之。以四逆湯。(聖惠方)277

*太陽病。下利不渴。其藏有寒。当宜溫之。(聖惠方)277

*太陰病。自利不渴者。以其藏有寒故也。当溫之。宜四逆輩。(推測)277

傷寒。脈浮而缓。手足自溫者。系在太陰。太陰当发身黄。若小便自利者。不能发黄。至七八日。雖暴煩。下利日十餘行。必自止。所以自止者。脾家実。腐穢已去故也。278

*傷寒。脈浮而缓。手足自溫。是为系在太陰。小便不利。其人当发黄。宜茵陳湯。太陰病不解。雖暴煩。下利十餘行而自止。所以自止者。脾家実。腐穢已去故也。宜橘皮湯。278(聖惠方)

本太陽病。医反下之。因爾腹滿時痛者。为屬太陰。桂枝加芍藥湯主之。大実痛者。桂枝加大黄湯主之。279

*太陰病。下之後。腹滿時痛。宜桂心芍藥湯。若太実腹痛者。宜承氣湯下之。(聖惠方)279

太陰为病。脈弱。其人續自便利。設当行大黄。芍藥者。宜減之。以其人胃氣弱。易動故也。280

★辯少陰病

少陰之为病。脈微细。但欲寐。281

*傷寒五日。少陰受病。其脈微细。但欲寐。其人欲吐而不煩。五日自利而渴者。屬陰虛。故引水以自救。小便白而利者。下焦有虛寒。故不能制水而小便白也。宜龍骨牡蠣湯。(聖惠方)281-282

少陰病。欲吐不吐。心煩。但欲寐。五六日。自利而渴者。屬少陰。虛故引水自救。若小便色白者。少陰病形悉具。所以然者。以下焦虛寒。不能制水。故白也。282

*傷寒五日。少陰受病。其脈微细。但欲寐。其人欲吐而不煩。五日自利而渴者。屬陰虛。故引水以自救。小便白而利者。下焦有虛寒。故不能制水。而小便白也。宜龍骨牡蠣湯。(聖惠方)281-282

病人脈陰陽俱緊。而反汗出。为亡陽。此屬少陰。法当咽痛。而復吐利。283

少陰病。欬而下利。譫語。是为被火氣劫故也。小便必難。以強責少陰汗也。284

*少陰病。欬而下利。譫語。是为心藏有積热故也。小便必難。宜服豬苓湯。(聖惠方)284

少陰病。脈细沉數。病为在裏。不可发汗。285

少陰病。脈微。不可发汗。亡陽故也。陽已虛。尺中弱濇者。復不可下之。286

少陰病。脈緊。至七八日。自下利。其脈暴微。手足反溫。脈緊反去。此为欲解。雖煩。下利。必自愈。287

少陰病。下利。若利自止。惡寒而踡。手足溫者。可治。288

少陰病。惡寒而踡。時自煩。欲去衣被者。可治。289

少陰中風。其脈陽微陰浮。为欲愈。290

少陰病。欲解時。從子盡寅。291

少陰病八九日。一身手足盡热。以热在膀胱。必便血也。293

少陰病。其人吐利。手足不逆[冷]。反发热者。不死。脈不至者。灸少陰七壯。292

少陰病。但厥無汗而強发之。必動其血。未知從何道出。或從口鼻。或從[耳]目出。是为下厥上竭。为難治。294

少陰病。惡寒。身踡而利。手足逆[冷]者不治。295

少陰病。下利止而頭眩。時時自冒者死。297

少陰病。吐利。躁煩。四逆者死。296

少陰病。四逆。惡寒而身踡。脈不至。不煩而躁者死。298

少陰病六七日。息高者死。299

少陰病。脈微细沉。但欲臥。汗出不煩。自欲吐。[至]五六日。自利。復煩燥。不得臥寐者死。300

少陰病。始得之。反发热。脈沉者。麻黄附子细辛湯主之。301

少陰病。得之二三日。麻黄附子甘草湯微发汗。以二三日無證。故微发汗。302

少陰病。得之二三日以上。心中煩。不得臥。黄連阿膠湯主之。303

少陰病。得之一二日。口中和。其背惡寒者。当灸之。附子湯主之。304

*少陰病。其人雖裏和。其病惡寒者。宜灸之。(聖惠方)304

少陰病。身体痛。手足寒。骨節痛。脈沉者。附子湯主之。305

少陰病。下利。便膿血。桃花湯主之。306

少陰病二三日。至四五日。腹痛。小便不利。下利不止而便膿血。桃花湯主之。307

少陰病。下利。便膿血者。可刺。308

少陰病。吐利。手足逆。煩躁欲死者。[吳]茱萸湯主之。309

少陰病。下利。咽痛。胸滿。心煩。豬膚湯主之。309

少陰病二三日。咽痛者。可与甘草湯。不差。可与桔梗湯。311

少陰病。咽中傷。生瘡。不能語言。声不出。苦酒湯主之。312

少陰病。咽中痛。半夏散及湯主之。313

少陰病。下利。白通湯主之。314

少陰病。下利。脈微。服白通湯。利不止。厥逆。無脈。乾嘔。煩[躁]者。白通加豬膽汁湯主之。服湯脈暴出者死。微續者生。315

*少陰病。下利。服白通湯。止後。厥逆。無脈。煩躁者。宜白通豬苓湯。其脈暴出者死。微微續出者生。(聖惠方)315

少陰病。二三日不已。至四五日。腹痛。小便不利。四肢沉重疼痛而利。此为有水氣。其人或欬。或小便[自]利。或下利。或嘔。玄武湯主之。316

少陰病。下利清穀。裏寒外热。手足厥逆。脈微欲絕。身反不惡寒。其人面赤。或腹痛。或乾嘔。或咽痛。或利止而脈不出。通脈四逆湯主之。317

少陰病。四逆。其人或欬。或悸。或小便不利。或腹中痛。或泄利下重。四逆散主之。318

少陰病。下利六七日。欬而嘔。渴。心煩不得眠。豬苓湯主之。319

少陰病。得之二三日。口燥。咽乾。急下之。宜[大]承氣湯。320

少陰病。下利清水。色青者。心下必痛。口乾燥者。急下之。宜[大]承氣湯。321

少陰病六七日。腹滿。不大便者。急下之。宜[大]承氣湯。322

少陰病。脈沉者。急溫之。宜四逆湯。323

少陰病。其人飲食入即吐。心中溫溫欲吐復不能吐。始得之。手足寒。脈弦遲。此胸中実。不可下也。当吐之。若膈上有寒飲。乾嘔者。不可吐。当溫之。宜四逆湯。324

少陰病。下利。脈微濇。嘔而汗出。必數更衣。反少者。当溫其上。灸之。325

★辯厥陰病

厥陰之为病。消渴。氣上撞[心]。心中疼热。飢而不欲食。甚者食即欲吐。下之不肯止。326

厥陰中風。其脈微浮。为欲愈。不浮。为未愈。327

厥陰病欲解時。從醜盡卯。328

厥陰病。渴欲飲水者。与水飲之即愈。329

*厥陰病。渴欲飲水者。少少与之愈。(宋本)329

*傷寒六日。渴欲飲水者。宜豬苓湯。(聖惠方)329

諸四逆。厥者。不可下之。虛家亦然。330

傷寒。先厥。後发热而利者。必自止。見厥復利。331

傷寒。始发热六日。厥反九日而利。凡厥利者。当不能食。今反能食。恐为除中。食以黍餅。不发热者。知胃氣尚在。必愈。恐暴热來出而復去也。後[三]日。脈之。其热續在。期之旦日夜半愈。所以然者。本发热六日。厥反九日。復发热三日。并前六日。亦为九日。与厥相應。故期之旦日夜半愈。後三日。脈之[而脈]數。其热不罷。此为热氣有餘。必发癰膿。332

傷寒。脈遲六七日。而反与黄芩湯徹其热。脈遲为寒。今与黄芩湯復除其热。腹中應冷。当不能食。今反能食。此为除中。必死。333

傷寒。先厥。後发热。下利必自止。而反汗出。咽中痛者。其喉为痹。发热。無汗。而利必自止。不止者。必便膿血。便膿血者。其喉不痹。334

傷寒一二日。至四五日。厥者。必发热。前热者。後必厥。厥深者。热亦深。厥微者。热亦微。厥應下之。而发其汗者。必口傷爛赤。335

凡厥者。陰陽氣不相順接。便为厥。厥者。手足逆冷是也。337

傷寒。病厥五日。热亦五日。設六日。当復厥。不厥者自愈。厥終不過五日。以热五日。故知自愈。336

傷寒。脈微而厥。至七八日。膚冷。其人躁。無安時。此为藏厥。非蛔厥也。蛔厥者。其人当吐蛔。今病者靜。而復時煩。此为藏寒。蛔上入其膈。故煩。須臾復止。得食而嘔。又煩者。蛔闻食臭出。其人常自吐蛔。蛔厥者。烏梅丸主之。338

傷寒。热少。微厥。指頭寒。默默不欲食。煩躁。數日。小便利。色白者。此热除也。欲得食。其病为愈。若厥而嘔。胸脅煩滿者。其後必便血。339

病者手足厥冷。言我不结胸。小腹滿。按之痛。此冷结在膀胱關元也。340

傷寒。发热四日。厥反三日。復热四日。厥少热多者。其病当愈。四日至七日。热不除者。必便膿血。341

傷寒。厥四日。热反三日。復厥五日。其病为進。寒多热少。陽氣退。故为進。342

傷寒六七日。其脈微。手足厥。煩躁。灸其厥陰。厥不還者死。343

傷寒。下利。厥逆。躁不得臥者死。344

傷寒。发热。下利至甚。厥不止者死。345

*傷寒。发热。下利至厥。不止者死。(脈經。玉函。翼方)345

傷寒六七日。不利。忽发热而利。其人汗出[。利]不止者死。有陰無陽故也。346

*傷寒六七日。不利。便发热而利。其人汗出。利不止者死。有陰無陽故也。(脈經)346

傷寒五六日。不结胸。腹濡。脈虛。復厥者。不可下。此为亡血。下之死。347

傷寒。发热而厥七日。下利者。为難治。348

傷寒。脈促。手足厥逆。可灸之。349

傷寒。脈滑而厥者。裏有热也。白虎湯主之。250

手足厥寒。脈细欲絕者。当歸四逆湯主之。若其人内有久寒者。当歸四逆加吳茱萸生薑湯主之。351-352

大汗出。热不去。内拘急。四肢疼。下利。厥逆而惡寒。四逆湯主之。353

大汗[出]。若大下利而厥冷者。四逆湯主之。354

病者手足厥冷。脈乍緊者。邪结在胸中。心下滿而煩。飢不能食。病在胸中。当吐之。宜瓜蒂散。355

傷寒。厥而心下悸。宜先治水。当与茯苓甘草湯。卻治其厥。不爾。水漬入胃。必作利也。356

*傷寒。厥而心下悸。宜先治水。卻治其厥。不爾。水漬入胃。必作利也。茯苓甘草湯主之。356

傷寒六七日。大下後。[寸]脈沉遲。手足厥逆。下部脈不至。咽喉不利。唾膿血。泄利不止者。为難治。麻黄升麻湯主之。357

傷寒四五日。腹中痛。若轉氣。下趣小腹者。为欲自利也。358

傷寒。本自寒下。医復吐下之。寒格。更逆吐下。食入即出。乾薑黄芩黄連人參湯主之。359

下利。有微热而渴。脈弱者。自愈。360

下利。脈數。若微[发]热。汗出者。自愈。設[脈]復緊。为未解。361

下利。手足厥[冷]。無脈。[当其厥陰]灸之。不溫[而脈不還]。反微喘者死。少陰負跌陽者为順。362

下利。寸脈反浮數。尺中自濇者。必清膿血。363

下利清穀。不可攻其表。汗出必脹滿。364

下利。脈沉弦者。下重。脈大者。为未止。脈微弱數者。为欲自止。雖发热。不死。365

下利。脈沉而遲。其人面少赤。身有微热。下利清穀者。必鬱冒。汗出而解。其人[必]微厥。所以然者。其面戴陽。下虛故也。366

下利。脈反數而渴者。今自愈。設不差。必清膿血。以有热故也。367

下利後。脈絕。手足厥[冷]。晬時脈還。手足溫者生。不還不溫者死。368

傷寒。下利日十餘行。脈反実者死。369

下利清穀。裏寒外热汗出而厥。通脈四逆湯主之。370

热利下重者。白頭翁湯主之。371

下利。欲飲水者。为有热。白頭翁湯主之。373

下利。腹賬滿。身体疼痛者。先溫其裏。乃攻其表。溫裏宜四逆湯。攻表宜桂枝湯。372

下利。譫語者。为有燥屎也。小承氣湯主之。374

下利後。更煩。按之心下濡者。为虛煩也。梔子[豉]湯主之。375

嘔家。有癰膿者。不可治嘔。膿盡自愈。376

嘔而发热者。小柴胡湯主之。379

嘔而脈弱。小便復利。身有微热。見厥者。難治。四逆湯主之。377

乾嘔。吐涎沫。頭痛者。吳茱萸湯主之。378

傷寒。大吐大下之。極虛。復極汗者。其人外氣怫鬱。復与之水。以发其汗。因得噦。所以然者。胃中寒冷故也。380

傷寒。噦而腹滿。視其前後。知何部不利。利之即愈。381

★辯霍亂

問曰。病有霍亂者何。
答曰。嘔吐而利。此为霍亂。382

問曰。病者发热。頭痛。身疼。惡寒而復吐利。当屬何病。
答曰。当为霍亂。霍亂吐下利止。復更发热也。383

傷寒。其脈微濇。本是霍亂。今是傷寒。卻四五日。至陰經上。轉入陰。必利。本素嘔下利者。不治。若其人似欲大便。而反失氣。仍不利者。是为屬陽明。便必堅。十三日愈。所以然者。經盡故也。384

下利後。当便堅。堅則能食者愈。今反不能食。到後經中。頗能食。復過一經能食。過之一日当愈。若不愈。不屬陽明也。384

惡寒。脈微而復利。利止必亡血。四逆加人參湯主之。385

*惡寒。脈微而復利。利止。亡血也。四逆加人參湯主之。385(宋本。玉函)

霍亂。頭痛。发热。身疼痛。热多。欲飲水者。五苓散主之。寒多。不用水者。理中湯主之。386

吐利止。而身痛不休。当消息和解其外。宜桂枝湯小和之。387

吐利。汗出。发热。惡寒。四肢拘急。手足厥冷。四逆湯主之。388

既吐且利。小便復利。而大汗出。下利清穀。裏寒外热。脈微欲絕。四逆湯主之。388

吐已下斷。汗出而厥。四肢拘急不解。脈微欲絕者。通脈四逆加豬膽汁湯主之。390

吐利。发汗。其人脈平而小煩者。以新虛不勝穀氣故也。391

★辯陰易病已後勞復

傷寒陰易之为病。其人身体重。少氣。小腹裏急。或引陰中拘攣。热上衝胸。頭重不欲舉。眼中生眵。眼胞赤。膝脛拘急。燒裩散主之。392

大病差後。勞復者。枳実梔子湯主之。若有宿食。加大黄如博棋子大五六枚。393

傷寒差已後。更发热。小柴胡湯主之。脈浮者。以汗解之。脈沉実者。以下解之。394

大病差後。從腰以下有水氣。牡蠣澤瀉散主之。395

傷寒解後。虛羸少氣。氣逆欲吐。竹葉石膏湯主之。397

大病差後。其人喜唾。久久不了者。胃上有寒。当溫之。宜理中丸。396

病人脈已解。而日暮微煩者。以病新差。人強与穀。脾胃氣尚弱。不能消穀。故令微煩。損穀即愈。398

★傷寒宜忌

★不可发汗

脈浮而緊。法当身体疼痛。当以汗解。假令尺中脈遲者。不可发汗。何以知然。此为榮氣不足。血氣微少故也。50

*凡脈尺中遲。不可发汗。榮衛不足。血少故也。(聖惠方)50

咽中闭塞。不可发汗。发汗即吐血。氣微絕。厥冷。

*凡咽中闭塞。不可发汗。(聖惠方)

厥[而脈緊]。不可发汗。发汗即声亂。咽嘶。舌萎。声不能出。

咽喉乾燥者。不可发汗。83

淋家。不可发汗。发汗必便血。84

瘡家。雖身疼痛。不可攻其表。汗出則痙。85

衄家。不可攻其表。汗出必額上陷。脈促急而緊。86

亡血家。不可攻其表。汗出則寒慄而振。87

汗家。重发其汗。必恍惚心亂。小便已。陰疼。可与禹餘糧丸。88

*凡失血者。不可发汗。发汗必恍惚心亂。(聖惠方)88

冬時。不可发汗。发汗必吐利。口中爛。生瘡。0

*凡積热在臟。不宜发汗。汗則必吐。口中爛。生瘡。(聖惠方)

欬而小便利。若失小便者。不可攻其表。汗出則厥逆冷。

*欬嗽小便利者。不可攻其表。汗出即逆。(聖惠方)

太陽病。发汗太多。因致痙。

★可发汗

大法。春夏宜发汗。

凡发汗。欲令手足皆周至。汗出漐漐然。一時间許益佳。不可令如水流離。若病不解。当重发汗。汗多則亡陽。陽虛不得重发汗也。

凡服湯发汗。中病便止。不必盡剂也。

凡云可发汗而無湯者。丸散亦可用。然不如湯隨證良驗。

凡脈浮者。病在外。可发汗。0

陽明病。脈浮虛者。可发汗。0

*陽明病。脈浮數者。宜发汗。(聖惠方)0

★不可吐

太陽病。当惡寒发热。今自汗出。反不惡寒发热。關上脈细而數。此医吐之過也。若得病一日二日吐之。腹中飢。口不能食。三日四日吐之。不喜糜粥。欲食冷食。朝食暮吐。此医吐之所致也。此为小逆。120

★可吐

大法。春宜吐。

凡服湯吐。中病便止。不必盡剂也。

病胸上諸実。胸中鬱鬱而痛。不能食。欲使人按之。而反有涎唾。下利日十餘行。其脈反遲。寸口[脈]微滑。此可吐之。吐之利即止。

*夫胸心滿実。胸中鬱鬱而痛。不能食。多涎唾。下利。其脈遲反逆。寸口脈數。此可吐也。(聖惠方)

宿食在上脘。宜吐之。

*宿食在上管。宜吐之。(脈經。宋本)

*夫宿食在胃管。宜吐之。(聖惠方)

★不可下

咽中闭塞。不可下。下之則上輕下重。水漿不下。臥則欲踡。身体急痛。下利日數十行。

諸外実。不可下。下之則发微热。亡脈則厥。当脐握热。

諸虛。不可下。下之則渴。引水者易愈。惡水者劇。

脈數者。久數不止。止則邪结。正氣不能復。正氣卻结於藏。故邪氣浮之。与皮毛相得。脈數者。不可下。下之必煩。利不止。

脈浮大。應发汗。医反下之。此为大逆。

太陽与少陽並病。心下痞堅。頸項強而眩。[当刺大椎第一间。肺腧。肝腧。]不可下。171

*太陽与少陽並病。頭項強痛。或眩冒。時如结胸。心下痞堅。当刺大椎第一间。肺腧。肝腧。慎不可发汗。发汗即譫語。譫語則脈弦。譫語五日不止。当刺期门。142

病欲吐者。不可下。

★可下

大法。秋宜下。

凡可下者。用湯勝丸散。

凡服湯下。中病則止。不必盡剂也。

下利。三部脈皆平。按其心下堅者。急下之。宜[大]承氣湯。

*傷寒下痢。三部脈皆和。按其心下堅。宜急下之。(聖惠方)

下利。脈遲而滑者。[内]実也。利未欲止。当下之。宜[大]承氣湯。

問曰。人病有宿食。何以别之。
師曰。寸口脈浮大。按之反濇。尺中亦微而濇。故知有宿食。当下之。宜[大]承氣湯。

下利。不欲食者。有宿食[也]。当下之。宜[大]承氣湯。

下利[已]差。至其[年月日]時復发。此为病不盡。当復下之。宜[大]承氣湯。

病腹中滿痛者。为実。当下之。宜大承氣湯。

*病腹中滿痛者。为実。当下之。宜大柴胡湯。

脈雙弦而遲。心下堅。脈大而緊者。陽中有陰也。可下之。宜[大]承氣湯。

★可溫

大法。冬宜服溫热藥及灸。

*大法。冬宜热藥。(聖惠方)

下利。脈遲緊。为痛未欲止。当溫之。得冷者。滿而便腸垢。0

*下利。脈遲緊。为痛未止。(聖惠方)

下利。脈浮大者。此为虛。以強下之故也。当溫之。与水必噦。[宜当歸四逆湯。]0

*下利。脈浮大者。此皆为虛。宜溫之。(聖惠方)

下利。欲食者。当溫之。0

★不可火

傷寒。其脈不弦緊而弱者。必渴。被火必譫語。弱者。发热。脈浮。解之当汗出愈。113

太陽病。以火熏之。不得汗。其人必躁。到經不解。必清血。114

*太陽病。以火蒸之。不得汗者。其人必燥结。若不结。必下清血。其脈躁者。必发黄也。(聖惠方)

★可火

下利。谷道中痛。当溫之。宜灸枳実。或熬鹽等熨之。0

*凡下利後。下部中痛。当溫之。宜炒枳実。若熬鹽等熨之。(聖惠方)

★不可灸

微數之脈。慎不可灸。因火为邪。則为煩逆。追虛逐実。血散脈中。火氣雖微。内攻有力。焦骨爛筋。血難復也。116

*凡微數之脈。不可灸。因热为邪。必致煩逆。内有損骨傷筋血枯之患。(聖惠方)

脈浮。当以汗解。而反灸之。邪無從出。因火而盛。病從腰以下必重而痹。此为火逆。若欲自解。当先煩。煩乃有汗。隨汗而解。何以知之。脈浮。故知汗出当解。116

*脈当以汗解。反以灸之。邪無所去。因火而盛。病当必重。此为逆治。若欲解者。当发其汗而解也。(聖惠方)116

脈浮。热甚。而反灸之。此为実。実以虛治。因火而動。咽燥。必唾血。115　

★可灸

★不可刺

大怒勿刺。已刺勿怒。新内勿刺。已刺勿内。大勞勿刺。已刺勿勞。大醉勿刺。已刺勿醉。大飽勿刺。已刺勿飽。大渴勿刺。已刺勿渴。大驚勿刺。勿刺熇熇之热。勿刺漉漉之汗。勿刺渾渾之脈。[身热甚。陰陽皆爭者。勿刺也。其可刺者。急取之。不汗則泄。所謂勿刺者。有死徵也。]勿刺病与脈相逆者。上工刺未生。其次刺未盛。其次刺已衰。工逆此者。是謂伐形。0

★可刺

傷寒。腹滿。譫語。寸口脈浮而緊。此为肝乘脾。名曰縱。当刺期门。108

傷寒。发热。嗇嗇惡寒。其人大渴。欲飲水者。其腹必滿。自汗出。小便利。其病欲解。此为肝乘肺。名曰橫。当刺期门。109

婦人傷寒。懷娠。腹滿。不得小便。從腰以下重。如有水氣狀。懷娠七月。太陰当養不養。此心氣実。当刺。瀉勞宮及關元。小便利則愈。(脈經。翼方)0

*婦人傷寒。懷娠。腹滿。不得大便。從腰以下重。如有水氣狀。懷娠七月。太陰当養不養。此心氣実。当刺。瀉勞宮及關元。小便利則愈。(玉函)0

傷寒。喉痹。刺手少陰。少陰在腕当小指後動脈是也。针入三分補之。0

★不可水

发汗後。飲水多者必喘。以水灌之亦喘。75

下利。其脈浮大。此为虛。以強下之故也。設脈浮革。因爾腸鳴。当溫之。与水即噦。0

太陽病。小便利者。为水多。心下必悸。0

*此條唯獨《翼方》有。其他版本皆無。

★可水

嘔吐而病在膈上。急思水者。与五苓散飲之。即可飲水也。0

*嘔吐而病在膈上。後必思水者。与五苓散飲之。水亦得也。(脈經。玉函)0

*若嘔吐。热在膈上。思水者。与五苓散。即可飲水也。(聖惠方)0

★闕文(據宋本補)

問曰。證象陽旦。按法治之而增劇。厥逆。咽中乾。兩脛拘急而讝語。師曰。言夜半手足当溫。兩腳当伸。後如師言。何以知此。答曰。寸口脈浮而大。浮則为風。大則为虛。風則生微热。虛則兩脛攣。病證象桂枝。因加附子參其间。增桂令汗出。附子溫經。亡陽故也。厥逆。咽中乾。煩燥。陽明内结。讝語煩亂。更飲甘草乾薑湯。夜半陽氣還。兩足当热。脛尚微拘急。重与芍藥甘草湯。爾乃脛伸。以承氣湯微溏。則止其讝語。故知病可愈。30

二陽並病。太陽初得病時。发其汗。汗先出。復不徹。因轉屬陽明。續自微汗出。不惡寒。若太陽病證不罷者。不可下。下之为逆。如此可小发汗。設面色緣緣正赤者。陽氣怫鬱在表。当解之熏之。若发汗不徹。不足言。陽氣怫鬱不得越。当汗不汗。其人躁煩。不知痛處。乍在腹中。乍在四肢。按之不可得。其人短氣。但坐。以汗出不徹故也。更发汗則愈。何以知汗出不徹。以脈濇故知也。48

本发汗。而復下之。此为逆也。若先发汗。治不为逆。本先下之。而反汗之为逆。若先下之。治不为逆。90

太陽病。二日反躁。反熨其背而大汗出。大热入胃。胃中水竭。躁煩必发讝語。十餘日。振慄自下利者。此为欲解也。故其汗從腰已下不得汗。欲小便不得。反嘔。欲失溲。足下惡風。大便硬。小便当數而反不數及多。大便已。頭卓然而痛。其人足心必热。穀氣下流故也。110

太陽病。中風。以火劫发汗。邪風被火热。血氣流溢。失其常度。兩陽相熏灼。其身发黄。陽盛則欲衄。陰虛則小便難。陰陽俱虛竭。身体則枯燥。但頭汗出。齐頸而還。腹滿微喘。口乾咽爛。或不大便。久則讝語。甚者至噦。手足躁擾。捻衣摸床。小便利者。其人可治。111

太陽病。吐之。但太陽病当惡寒。今反不惡寒。不欲近衣。此为吐之内煩也。121

太陽病。小便利者。以飲水多。必心下悸。小便少者。必苦裏急也。127

太陽病。下之。其脈促。不结胸者。此为欲解也。脈浮者。必结胸也。脈緊者。必咽痛。脈弦者。必兩脅拘急。脈细數者。頭痛未止。脈沉緊者。必欲嘔。脈沉滑者。協热利。脈浮滑者。必下血。140

病脅下素有痞。連在脐傍。痛引少腹。入陰筋者。此名藏结。死。167

脈按之來缓。而時一止復來者。名曰结。又脈來動而中止。更來小數。中有還者反動。名曰结。陰也。脈來動而中止。不能自還。因而復動名曰代。陰也。得此脈者。必難治。178

★藏腑經絡先後

问曰。上工治未病。何也。
師曰。夫治未病者。見肝之病。知肝傳脾。当先実脾。四季脾王不受邪。即勿補之。中工不曉相傳。見肝之病。不解実脾。惟治肝也。
夫肝之病。補用酸。助用焦苦。益用甘味之藥調之。酸入肝。焦苦入心。甘入脾。脾能傷腎。腎氣微弱。則水不行。水不行。則心火氣盛。心火氣盛。則傷肺。肺被傷。則金氣不行。金氣不行。則肝氣盛。故実脾則肝自愈。此治肝補脾之要妙也。肝虛則用此法。実則不在用之。
經曰。虛虛実実。補不足。損有餘。是其義也。餘藏准此。

夫人稟五常。因風氣而生長。風氣雖能生萬物。亦能害萬物。如水能浮舟。亦能覆舟。若五藏元真通暢。人即安和。客氣邪風。中人多死。千般災難。不越三條。一者。經絡受邪。入藏腑。为内所因也。二者。四肢九竅。血脈相傳。壅塞不通。为外皮膚所中也。三者。房室。金刃。蟲獸所傷。以凡詳之。病由都盡。
若人能養慎。不令邪風干忤經絡。適中經絡。未流傳腑藏。即醫治之。四肢才覺重滯。即導引。吐納。鍼灸。膏摩。勿令九竅闭塞。更能無犯王法。禽獸災傷。房室勿令竭之。服食節其冷。热。苦。酸。辛。甘。不遺形体有衰。病則無由入其腠理。腠者。是三焦通會元真之處。为血氣所注。理者。是皮膚藏腑之文理也。

问曰。病人有氣色見於面部。願闻其說。
師曰。鼻頭色青。腹中痛。苦冷者死。鼻頭色微黑者。有水氣。色黄者。胸上有寒。色白者。亡血也。設微赤非時者死。其目正圓者痊。不治。又色青为痛。色黑为勞。色赤为風。色黄者便難。色鮮明者有留飲。

師曰。病人語声寂然。喜驚呼者。骨節间病。語声喑喑然不徹者。心膈间病。語声啾啾然细而長者。頭中病。

師曰。息搖肩者。心中堅。息引胸中上氣者。欬。息張口短氣者。肺痿唾沫。

師曰。吸而微數。其病在中焦。実也。当下之即愈。虛者不治。在上焦者。其吸促。在下焦者。其吸遠。此皆難治。呼吸動搖振振者。不治。

師曰。寸口脈動者。因其王時而動。假令肝王色青。四時各隨其色。肝色青而反色白。非其時色脈。皆当病。

问曰。有未至而至。有至而不至。有至而不去。有至而太過。何謂也。師曰。冬至之後。甲子夜半少陽起。少陽之時陽始生。天得溫和。以未得甲子。天因溫和。此为未至而至也。以得甲子而天未溫和。此为至而不至也。以得甲子而天大寒不解。此为至而不去也。以得甲子而天溫如盛夏五六月時。此为至而太過也。

師曰。病人脈浮者在前。其病在表。浮者在後。其病在裏。腰痛背強不能行。必短氣而極也。

问曰。經云。厥陽獨行。何謂也。師曰。此为有陽無陰。故稱厥陽。

问曰。寸脈沉大而滑。沉則为実。滑則为氣。実氣相傳。血氣入藏即死。入腑即愈。此为卒厥。何謂也。師曰。唇口青。身冷。为入藏即死。如身和。汗自出。为入腑即愈。

问曰。脈脫。入藏即死。入腑即愈。何謂也。
師曰。非为一病。百病皆然。譬如浸淫瘡。從口起流向四肢者。可治。從四肢流來入口者。不可治。病在外者。可治。入裏者。即死。

问曰。陽病十八。何謂也。
師曰。頭痛。項。腰。脊。臂。腳掣痛。

陰病十八。何謂也。
師曰。欬。上氣。喘。噦。咽。腸鳴。脹滿。心痛。拘急。

五藏病各有十八。合为九十病。人又有六微。微有十八病。合为一百八病。五勞。七傷。六極。婦人三十六病。不在其中。

清邪居上。濁邪居下。大邪中表。小邪中裏。䅽飥之邪。從口入者。宿食也。五邪中人。各有法度。風中於前。寒中於暮。溫傷於下。霧傷於上。風令脈浮。寒令脈急。霧傷皮腠。溫流關節。食傷脾胃。極寒傷經。極热傷絡。

问曰。病有急当救裏救表者。何謂也。師曰。病。醫下之。續得下利清穀不止。身体疼痛者。急当救裏。後身体疼痛。清便自調者。急当救表也。

夫病痼疾。加以卒病。当先治其卒病。後乃治其痼疾也。

師曰。五藏病各有得者愈。五藏病各有所惡。各隨其所不喜者为病。病者素不應食。而反暴思之。必发热也。

夫諸病在藏欲攻之。当隨其所得而攻之。如渴者。与豬苓湯。餘皆倣此。

★痙濕暍

太陽病。发热。無汗。而反惡寒。是为剛痙。

太陽病。发热。汗出。而不惡寒。是为柔痙。

太陽病。发热。其脈沉细。是为痙。

太陽病。发汗太多。因致痙。(金匮)

*太陽病。发其汗。因致痙。(脈經。玉函。翼方)

夫風病。下之則痙。復发汗。必拘急。(金匱)

瘡家。雖身疼痛。不可发汗。汗出則痙。(金匱)

病者身热足寒。頸項強急。惡寒。時頭热。面赤。目脈赤。獨頭動搖。卒口噤。背反張者。痙病也。若发其汗者。寒濕相得。其表益虛。即惡寒甚。发其汗已。其脈如蛇。暴腹脹大者。为欲解。脈如故。反伏弦者。痙。

夫痙脈。按之緊如弦。直上下行。(金匱)

痙病有灸瘡。難治。(金匱)

太陽病。其證備。身体強。几几然。脈反沉遲。此为痙。括樓桂枝湯主之。(金匱)

太陽病。無汗而小便反少。氣上衝胸。口噤不得語。欲作剛痙。葛根湯主之。(金匱)

痙为病。胸滿口噤。臥不著席。腳攣急。必齘齒。可与大承氣湯。(金匱)

太陽病。關節疼痛而煩。脈沉而细者。此名濕痹。濕痹之候。其人小便不利。大便反快。但当利其小便。(宋本。金匱)

*太陽病。關節疼煩。其脈沉细。为中濕。

病者一身盡疼。发热。日晡即劇。此为風濕。汗出当風所致也。

*病者一身盡疼。发热。日晡所劇者。此名風濕。此病傷於汗出当風。或久傷取冷所致也。(宋本。金匱)

濕家之为病。一身盡疼。发热。身色似熏黄也。

濕家之为病。其人但頭汗出。背強。欲得被覆向火。若下之早即嘁。或胸滿。小便[不]利。舌上如胎。此为丹田有热。胸上有寒。渴欲飲而不能飲。而口燥也。

濕家下之。額上汗出。微喘。小便利者死。下利不止者亦死。

问曰。風濕相摶。身体疼痛。法当汗出而解。值天陰雨不止。師云。此可发汗。汗之病不愈者。何也。
答曰。发其汗。汗大出者。但風氣去。濕氣續在。是故不愈。若治風濕者。发其汗。但微微似欲出汗者。則風濕俱去也。

濕家。病身疼。发热。面黄而喘。頭痛。鼻塞而煩。其脈大。自能飲食。腹中和。無病。病在頭。中寒濕。故鼻塞。内藥鼻中即愈。

濕家。身煩疼。可与麻黄加术湯。发其汗为宜。慎不可以火攻之。(金匱)

病者一身盡疼。发热。日晡所劇者。名風濕。此病傷於汗出当風。或久傷取冷所致也。可与麻黄杏仁薏苡甘草湯。(金匱)

風濕。脈浮。身重。汗出。惡風者。防己黄芪湯主之。(金匱)

傷寒八九日。風濕相摶。身体疼痛。不能自轉側。不嘔。不渴。脈浮虛而濇者。桂枝附子湯主之。若大便堅。小便自利者。去桂加白术湯主之。(金匱)

風濕相摶。骨節疼煩。掣痛不得屈伸。近之則痛劇。汗出短氣。小便不利。惡風不欲去衣。或身微腫者。甘草附子湯主之。

太陽中热者。暍是也。其人汗出。惡寒。身热而渴也。白虎[加人參]湯主之。

太陽中暍。身热疼重而脈微弱。此以夏月傷冷水。水行皮膚中所致也。瓜蒂湯主之。

太陽中暍。发热。惡寒。身重而疼痛。其脈弦细芤遲。小便已。灑灑然毛聳。手足逆冷。小有勞。身即热。口開。前板齒燥。若发其汗。惡寒則甚。加溫针。发热益甚。數下之。淋復甚。

★百合狐蜮陰陽毒

論曰。百合病者。百脈一宗。悉致其病也。意欲食復不能食。常默默。欲臥不能臥。欲行不能行。飲食或有美時。或有不用闻食臭時。如寒無寒。如热無热。口苦小便赤。諸藥不能治。得藥則劇吐利。如有神靈者。身形如和。其脈微數。每溺時頭痛者。六十日乃愈。若溺時頭不痛。淅然者。四十日愈。若溺快然。但頭眩者。二十日愈。其證或未病而預見。或病四五日而出。或病二十日或一月微見者。各隨證治之。

百合病发汗後者。百合知母湯主之。

百合病下之後者。滑石代赭湯主之。

百合病。吐之後者。百合雞子湯主之。

百合病。不經吐下发汗。病形如初者。百合地黄湯主之。

百合病。一月不解。變成渴煮。百合洗方主之。

百合病。渴不差者。括蔞牡蠣散主之。

百合病。變发热者。百合滑石散主之。

百合病。見於陰者。以陽法救之。見於陽者。以陰法救之。見陽攻陰。復发其汗。此为逆。見陰攻陽。乃復下之。此亦为逆。

狐蜮之为病。狀如傷寒。默默欲眠。目不得闭。臥起不安。蝕於喉为蜮。蝕於陰为狐。不欲飲食。惡闻食臭。其面目乍赤。乍黑。乍白。蝕於上部則声喝。甘草瀉心湯主之。

蝕於下部則咽乾。苦參湯洗之。

蝕於肛者。雄黄熏之。

病者脈數。無热。微煩。默默但欲臥。汗出。初得之三四日。目赤如鳩眼。七八日目四眥黑。若能食者。膿已成也。赤豆当歸散主之。

陽毒之为病。面赤斑斑如錦文。咽喉痛。唾膿血。五日可治。七日不可治。升麻鱉甲湯主之。

陰毒之为病。面目青。身痛如被杖。咽喉痛。五日可治。七日不可治。升麻鱉甲湯去雄黄蜀椒主之。

★瘧

師曰。瘧脈自弦。弦數者多热。弦遲者多寒。弦小緊者下之差。弦遲者可溫之。弦緊者可发汗。针灸也。浮大者可吐之。弦數者風发也。以飲食消息止之。

病瘧。以月一日发。当以十五日愈。設不差。当月盡解。如其不差。当去何。師曰。此结为癥瘕。名曰瘧母。急治之。宜鱉甲煎丸。

師曰。陰氣孤絕。陽氣獨发。則热而少氣煩冤。手足热而欲嘔。名曰瘧。若但热不寒者。邪氣内藏於心。外舍分肉之间。令人消鑠脫肉。

溫瘧者。其脈如平。身無寒但热。骨節疼煩。時嘔。白虎加桂枝湯主之。

瘧多寒者。名曰牡瘧。蜀漆散主之。

★中風歷節

夫風之为病。当半身不遂。或但臂不遂者。此为痹。脈微而數。中風使然。

寸口脈浮而緊。緊則为寒。浮則为虛。寒虛相搏。邪在皮膚。浮者血虛。絡脈空虛。賊邪不瀉。或左或右。邪氣反缓。正氣即急。正氣引邪。喎僻不遂。

邪在於絡。肌膚不仁。邪在於經。即重不勝。邪入於腑。即不識人。邪入於藏。舌即難言。口吐涎。

寸口脈遲而缓。遲則为寒。缓則为虛。榮缓則为亡血。衛缓則为中風。邪氣中經。則身痒而癮疹。心氣不足。邪氣入中。則胸滿而短氣。

風引湯。除热癱癇。

寸口脈沉而弱。沉即主骨。弱即主筋。沉即为腎。弱即为肝。汗出入水中。如水傷心。歷節黄汗出。故曰歷節。

跌陽脈浮而滑。滑則穀氣実。浮則汗自出。

少陰脈浮而弱。弱則血不足。浮則为風。風血相搏。即疼痛如掣。盛人脈濇小。短氣汗出。歷節疼不可屈伸。此皆飲酒汗出当風所致。

諸肢節疼痛。身体魁羸。腳腫如脫。頭眩短氣。溫溫欲吐。桂枝芍藥知母湯主之。

味酸則傷筋。筋傷則缓。名曰泄。醎則傷骨。骨傷則痿。名曰枯。枯泄相摶。名曰斷泄。榮氣不通。衛不獨行。榮衛俱微。三焦無所御。四屬斷絕。身体羸瘦。獨足腫大。黄汗出。脛冷。假令发热。便为歷節也。

痛歷節。不可屈伸。疼痛。烏頭湯主之。

★血痹虛勞

问曰。血痹病從何得之。
師曰。夫尊榮人。骨弱肌膚盛。重因疲勞汗出。臥不時動搖。加被微風。遂得之。但以脈自微濇。在寸口。關上小緊。宜鍼引陽氣。令脈和。緊去則愈。

血痹。陰陽俱微。寸口關上微。尺中小緊。外證身体不仁。如風痹狀。黄耆桂枝五物湯主之。

夫男子平人。脈大为勞。極虛亦为勞。

男子面色薄者。主渴及亡血。卒喘悸。脈浮者。裏虛也。

男子脈虛沉弦。無寒热。短氣。裏急。小便不利。面色白。時目瞑。兼衄。小腹滿。此为勞使之然。

勞之为病。其脈浮大。手足煩。春夏劇。秋冬瘥。陰寒精自出。酸削不能行。

男子脈浮弱而濇。为無子。精氣清冷。

夫失精家。小腹弦急。陰頭寒。目眩髮落。脈極虛芤遲。为清穀。亡血。失精。脈得諸芤動微緊。男子失精。女子夢交。桂枝加龍骨牡蠣湯主之。

男子平人。脈虛弱經微者。善盜汗也。

人年五六十。其病脈大者。痹俠背行。若腸鳴。馬刀俠癭者。皆为勞得之。

脈沉小遲。名脫氣。其人疾行則喘喝。手足逆寒。腹滿。甚則溏泄。食不消化也。

脈弦而大。弦則为減。大則为芤。減則为寒。芤則为虛。虛寒相摶。此名为革。婦人則半產漏下。男子則亡血失精。

虛勞裏急。悸。衄。腹中痛。夢失精。四肢痠疼。手足煩热。咽乾。口燥。小建中湯主之。

虛勞裏急。諸不足。黄耆建中湯主之。

虛勞腰痛。小腹拘急。小便不利者。八味腎氣丸主之。

虛勞諸不足。風氣百疾。薯蕷丸主之。

虛勞。虛煩。不得眠。酸棗湯主之。

五勞。虛極。羸瘦。腹滿。不能飲食。食傷。憂傷。飲傷。房室傷。饑傷。勞傷。經絡榮衛氣傷。内有乾血。肌膚甲錯。兩目黯黑。缓中補虛。大黄䗪虫丸主之。

★肺痿肺癰欬嗽上氣

问曰。热在上焦者。因欬为肺痿。肺痿之病。何從得之。
師曰。或從汗出。或從嘔吐。或從消渴。小便利數。或從便難。又被快藥下利。重亡津液。故得之。
[问]曰。寸口脈數。其人欬。口中反有濁唾涎沫者何。
師曰。为肺痿之病。若口中辟辟燥。欬即胸中隱隱痛。脈反滑數。此为肺癰。欬唾濃血。脈數虛者为肺痿。數実者为肺癰。

问曰。病欬逆。脈之。何以知此为肺癰。当有膿血。吐之則死。其脈何類。
師曰。寸口脈微而數。微則为風。數則为热。微則汗出。數則惡寒。風中於衛。呼氣不入。热過於榮。吸而不出。風傷皮毛。热傷血肺。風舍於肺。其人則欬。口乾喘滿。咽燥不渴。時唾濁沫。時時振寒。热之所過。血为之凝滯。畜结癰膿。吐如米粥。始萌可救。膿成則死。

上氣。面浮腫。肩息。其脈浮大。不治。又加利尤甚。

上氣。喘而躁者。屬肺脹。欲作風水。发汗則愈。

肺痿。吐涎沫而不欬者。其人不渴。必遺尿。小便數。所以然者。以上虛不能制下故也。此为肺中冷。必眩。多涎唾。甘草乾薑湯以溫之。若服湯已渴者。屬消渴。

欬而上氣。喉中水雞声。射干麻黄湯主之。

欬逆上氣。時時唾濁。但坐不得眠。皂莢丸主之。

欬而脈浮者。厚朴麻黄湯主之。脈沉者。澤漆湯主之。

大逆上氣。咽喉不利。止逆下氣者。麥门冬湯主之。

肺癰。喘不得臥。葶藶大棗瀉肺湯主之。

欬而胸滿。振寒脈數。咽乾。不渴。時出濁唾腥臭。久久吐膿如米粥者。为肺癰。桔梗湯主之。

欬而上氣。此为肺脹。其人喘。目如脫狀。脈浮大者。越婢加半夏湯主之。

肺脹。欬而上氣。煩燥而喘。脈浮者。心下有水。小青龍加石膏湯主之。

肺癰胸滿脹。一身面目浮腫。鼻塞清涕出。不闻香臭酸辛。欬逆上氣。喘鳴迫塞。葶藶大棗瀉肺湯主之。

★奔豚氣

師曰。病有奔豚。有吐膿。有驚怖。有火邪。此四部病。皆從驚发得之。

師曰。奔豚病。從小腹起。上衝咽喉。发作欲死。復還止。皆從驚恐得之。

奔豚。氣上衝胸。腹痛。往來寒热。奔豚湯主之。

发汗後。燒针令其汗。针處被寒。核起而赤者。必发奔豚。氣從小腹上至心。灸其核上各一壯。与桂枝加桂湯主之。

发汗後。脐下悸者。欲作奔豚。茯苓桂枝甘草大棗湯主之。

★胸痹心痛短氣

師曰。夫脈当取太過不及。陽微陰弦。即胸痹而痛。所以然者。責其極虛也。今陽虛知在上焦。所以胸痹心痛者。以其陰弦故也。平人無寒热。短氣不足以息者。実也。

胸痹之病。喘息欬唾。胸背痛。短氣。寸口脈沉而遲。關上小緊數。用後方主之。

胸痹不得臥。心痛徹背者。括蔞薤白半夏湯主之。

胸痹。心中痞氣。氣结在胸。胸滿。脅下逆槍心。枳実薤白桂枝湯主之。人參湯亦主之。

胸痹。胸中氣塞。短氣。茯苓杏仁甘草湯主之。橘枳薑湯亦主之。

胸痹缓急者。薏苡附子散主之。

心中痞。諸逆。心懸痛。桂枝生薑枳実湯主之。

心痛徹背。背痛徹心。烏頭赤石脂丸主之。

★腹滿寒疝宿食

趺陽脈微弦。法当腹滿。不滿者必便難。兩胠疼痛。此虛寒從下上也。当以溫藥服之。

病者腹滿。按之不痛为虛。痛者为実。可下之。舌黄未下者。下之黄自去。

腹滿時減。復如故。此为寒。当与溫藥。

病者痿黄。躁而不渴。胸中寒実。而利不止者死。寸口脈弦者。即脅下拘急而痛。其人嗇嗇惡寒也。

夫中寒家。喜欠。其人清涕出。发热色和者。善嚏。

中寒。其人下利。以裏虛也。欲嚏不能。此人肚中寒。

夫瘦人。繞脐痛。必有風冷。穀氣不行。而反下之。其氣必衝。不衝者。心下則痞也。

病腹滿。发热十日。脈浮而數。飲食如故。厚朴七物湯主之。

腹中寒氣。雷鳴切痛。胸脅逆滿。嘔吐。附子粳米湯主之。

痛而闭者。用後湯主之。

按之。心下滿痛者。此为実也。当下之。宜大柴胡湯主之。

腹滿不減。減不足言。当須下之。宜大承氣湯。

心胸中大寒痛。嘔。不能飲食。腹中寒。上衝皮起。出見有頭足。上下痛而不可觸近。大建中湯主之。

脅下偏痛。发热。其脈緊弦。此寒也。以溫藥下之。宜大黄附子湯。

寒氣厥逆。赤丸主之。

腹痛。脈弦而緊。弦則衛氣不行。即惡寒。緊則不欲食。邪正相搏。即为寒疝。寒疝遶脐痛。苦发則白汗出。手足厥冷。其脈沉弦者。大烏頭煎主之。

寒疝腹中痛。及脅痛裏急者。当歸生薑羊肉湯主之。

寒疝。腹中痛。逆冷。手足不仁。若身疼痛。灸刺諸藥不能治。抵当烏頭桂枝湯主之。

其脈數而緊乃弦。狀如弓弦。按之不移。脈數弦者。当下其寒。脈緊大而遲者。必心下堅。脈大而緊者。陽中有陰。可下之。

问曰。人病有宿食。何以別之
。師曰。寸口脈浮而大。按之及濇。尺中亦微而濇。故知有宿食。大承氣湯主之。脈數而滑者実。此有宿食。下之愈。宜大承氣湯。

下利。不欲食者。有宿食也。下之。宜大承氣湯。

脈緊如轉索無常者。有宿食也。

脈緊。頭痛。風寒。腹中有宿食不化也。

★五藏風寒積聚

肺中風者。口燥而喘。身運而重。冒而腫脹。

肺中寒。吐濁涕。

肺死藏。浮之虛。按之弱如葱葉。下無根者死。

肝中風者。頭目𥆧。兩脅痛。行常傴。令人嗜甘。

肝中寒者。兩臂不舉。舌本燥。喜太息。胸中痛。不得轉側。食則吐而汗出也。

肝死藏。浮之弱。按之如索不來。或曲如蛇行者死。

肝著。其人当欲蹈其胸上。先未苦時。但欲飲热。旋覆花湯主之。

心中風者。翕翕发热。不能起。心中饑。食即嘔吐。

心中寒者。其人苦病心如噉蒜狀。劇者心痛徹背。背痛徹心。譬如蠱注。其脈浮者。自吐乃愈。

心傷者。其人勞倦。即頭面赤而下重。心中痛而自煩。发热。当脐跳。其脈弦。此为心藏傷所致也。

心死藏。浮之実如麻豆。按之益躁疾者死。

邪哭使魂魄不安者。血氣少也。血氣少者屬於心。心氣虛者。其人則畏。合目欲眠。夢遠行而精神離散。魂魄妄行。陰氣衰者为癲。陽氣衰者为狂。

脾中風者。翕翕发热。形如醉人。腹中煩重。皮目𥆧𥆧而短氣。

脾死藏。浮之大堅。按之如覆盆潔潔。狀如搖者死。

趺陽脈浮而濇。浮則胃氣強。濇則小便數。浮濇相摶。大便則堅。其脾为約。麻子仁丸主之。

腎著之病。其人身体重。腰中冷。如坐水中。形如水狀。反不渴。小便自利。飲食如故。病屬下焦。身勞汗出。衣裏冷濕。久久得之。腰以下冷痛。腹重如帶五千錢。乾薑苓术湯主之。

腎死藏。浮之堅。按之亂如轉丸。益下入尺中者死。

问曰。三焦竭部。上焦竭善噫。何謂也。
師曰。上焦受中焦氣未和。不能消穀。故能噫耳。下焦竭。即遺溺失便。其氣不和。不能自禁制。不須治。久則愈。

師曰。热在上焦者。因欬为肺痿。热在中焦者。則为堅。热在下焦者。則尿血。亦令淋秘不通。大腸有寒者。多鶩溏。有热者。便腸垢。小腸有寒者。其人下重便血。有热者。必痔。

问曰。病者積。有聚。有䅽氣。何謂也。
師曰。積者藏病也。終不移。聚者府病也。发作有時。展轉痛移。为可治。䅽氣者。脅下痛。按之則愈。復发为䅽氣。諸積大法。脈來细而附骨者。乃積也。寸口積在胸中。微出寸口。積在喉中。關上積在脐傍。上關上。積在心下。微下關。積在小腹。尺中。積在氣衝。脈出左。積在左。脈出右。積在右。脈兩出。積在中央。各以其部處之。

★痰飲欬嗽

问曰。夫飲有四。何謂也。
師曰。有痰飲。有懸飲。有溢飲。有支飲。

问曰。四飲何以为異。
師曰。其人素盛今瘦。水走腸间。瀝瀝有声。謂之痰飲。飲後水流在脅下。欬唾引痛。謂之懸飲。飲水流行。歸於四肢。当汗出而不汗出。身体疼重。謂之溢飲。欬逆倚息。短氣不得臥。其形如腫。謂之支飲。

水在心。心下堅築。短氣。惡水。不欲飲。

水在肺。吐涎沫。欲飲水。

水在脾。少氣身重。

水在肝。脅下支滿。嚏而痛。

水在腎。心下悸。

夫心下有留飲。其人背寒冷。如手大。

留飲者。脅下痛。引缺盆。欬嗽則輒已。

胸中有留飲。其人短氣而渴。四肢歷節痛。脈沉者。有留飲。

膈上病痰。滿喘欬吐。發則寒熱。背痛腰疼。目泣自出。其人振振身𥆧劇。必有伏飲。

夫病人飲水多。必暴喘滿。凡食少飲多。水停心下。甚者則悸。微者短氣。脈雙弦者寒也。皆大下後善虛。脈偏弦者飲也。

肺飲不弦。但苦喘短氣。

支飲亦喘而不能臥。加短氣。其脈平也。

病痰飲者。当以溫藥和之。

心下有痰飲。胸脅支滿。目胘。茯苓桂枝白术甘草湯主之。

夫短氣。有微飲。当從小便去之。苓桂术甘湯主之。腎氣丸亦主之。

病者脈伏。其人欲自利。利反快。雖利。心下續堅滿。此为留飲欲去故也。甘遂半夏湯主之。

脈浮而细滑。傷飲。

脈弦數。有寒飲。冬夏難治。

脈沉而弦者。懸飲内痛。

病懸飲者。十棗湯主之。

病溢飲者。当發其汗。大青龍湯主之。小青龍湯亦主之。

膈间支飲。其人喘滿。心下痞堅。面色墨黑。其脈沉緊。得之數十日。醫吐下之不愈。术防己湯主之。虛者即愈。実者三日復發。復愈不愈者。宜木防己湯去石膏加茯苓芒硝湯主之。

心下有支飲。其人苦冒眩。澤瀉湯主之。

支飲胸滿者。厚朴大黄湯主之。

支飲不得息。葶藶大棗瀉肺湯主之。

嘔家本渴。渴者为欲解。今反不渴。心下有支飲故也。小半夏湯主之。

腹滿。口舌乾燥。此腸间有水氣。己椒藶黄丸主之。

卒嘔吐。心下痞。膈间有水。眩悸者。半夏加茯苓湯主之。

假令瘦人脐下有悸。吐涎沫而癲眩。此水也。五苓散主之。

欬家其脈弦。为有水。十棗湯主之。

夫有支飲家。欬煩。胸中痛者。不卒死。至一百日一歲。宜十棗湯。

久欬數歲。其脈弱者可治。実大數者死。其脈虛者必若冒。其人本有支飲在胸中故也。治屬飲家。

欬逆倚息。不得臥。小青龍湯主之。

青龍湯下已。多唾。口燥。寸脈沉。尺脈微。手足厥逆。氣從小腹上衝胸咽。手足痹。其面翕然熱如醉狀。因復下流陰股。小便難。時復冒者。与茯苓桂枝五味甘草湯。治其氣衝。

衝氣即低。而反更欬。胸滿者。用桂苓五味甘草湯。去桂加生姜。细辛。以治其欬滿。

欬滿即止。而更復渴。衝氣復發者。以细辛。乾姜为熱藥也。服之当遂滿。而渴反止者。为支飲也。支飲者。法当冒。冒者必嘔。嘔者復内半夏。以去其水。

水去嘔止。其人形腫者。加杏仁主之。其證應内麻黄。以其人遂痹。故不内之。若逆而内之者。必厥。所以然者。以其人血虛。麻黄發其陽故也。

若面熱如醉。此为冒熱。上衝熏其面。加大黄以利之。

先渴後嘔。为水停心下。此屬飲家。小半夏茯苓湯主之。

★消渴小便[不]利淋

厥陰之为病。消渴。氣上衝心。心中疼热。飢而不欲食。食即吐。下之不肯止。

寸口脈浮而遲。浮即为虛。遲即为勞。虛則衛氣不足。勞則榮氣竭。跌陽脈浮而數。浮即为氣。數即消穀而大堅。氣盛則溲數。數數即堅。堅數相搏。即为消渴。

男子消渴。小便反多。以飲一斗。小便一斗。腎氣丸主之。

脈浮。小便不利。微热消渴者。宜利小便。发汗。五苓散主之。

渴欲飲水。水入則吐者。名曰水逆。五苓散主之。渴欲飲水不止者。文蛤散主之。

淋之为病。小便如粟狀。小腹弦急。痛引脐中。趺陽脈數。胃中有热。即滿穀引食。大便必堅。小便即數。

淋家不可发汗。发汗則必便血。

小便不利者。有水氣。其人若渴。用丸主之。

小便不利。蒲灰散主之。滑石白魚散。茯苓戎鹽湯並主之。

渴欲飲水。口乾若燥者。白虎加人參湯主之。

脈浮发热。渴欲飲水。小便不利者。豬苓湯主之。

★水氣

師曰。病有風水。有皮水。有正水。有石水。有黄汗。風水。其脈自浮。外證骨節疼痛。惡風。皮水。其脈亦浮。外證胕腫。按之沒指。不惡風。其腹如鼓。不渴。当发其汗。正水。其脈沉遲。外證自喘。石水。其脈自沉。外證腹滿。不喘。黄汗。其脈沉遲。身发热。胸滿。四肢頭面腫。久不愈。必致癰膿。

脈浮而洪。浮則为風。洪則为氣。風氣相摶。風強則为隱疹。身体为痒。痒为泄風。久为痂癩。氣強則为水。難以俛仰。風氣相擊。身体洪腫。汗出則愈。惡風則虛。此为風水。不惡風者。小便通利。上焦有寒。其口多涎。此为黄汗。

寸口脈沉滑者。中有水氣。面目腫大。有热。名曰風水。視人之目窠上微擁。如蠶新臥起狀。其頸脈動。時時欬。按其手足上。陷而不起者。風水。

太陽病。脈浮而緊。法当骨節疼痛。反不痛。身体反重而酸。其人不渴。汗出即愈。此为風水。惡寒者。此为極虛。发汗得之。渴而不惡寒者。此为皮水。身腫而冷。狀如周痹。胸中窒。不能食。反聚痛。暮躁不得眠。此为黄汗。痛在骨節。欬而喘。不渴者。此为脾脹。其狀如腫。发汗即愈。然諸病此者。渴而下利。小便數者。皆不可发汗。

裏水者。一身面目黄腫。其脈沉。小便不利。故令病水。假如小便自利。此亡津液。故令渴也。越婢加术湯主之。

趺陽脈当伏。今反緊。本自有寒。疝瘕。腹中痛。醫反下之。下之即胸滿短氣。

趺陽脈当伏。今反數。本自有热。消穀。小便數。今反不利。此欲作水。

寸口脈浮而遲。浮脈則热。遲脈則潛。热潛相摶。名曰沉。趺陽脈浮而數。浮脈即热。數脈即止。热止相摶。名曰伏。沉伏相摶。名曰水。沉則絡脈虛。伏則小便難。虛難相搏。水走皮膚。即为水矣。

寸口脈弦而緊。弦則衛氣不行。即惡寒。水不沾流。走於腸间。少陰脈緊而沉。緊則为痛。沉則为水。小便即難。脈得諸沉。当責有水。身体腫重。水病脈出者死。夫水病人。目下有臥蠶。面目鮮澤。脈伏。其人消渴。病水腹水。小便不利。其脈沉絕者。有水。可下之。

问曰。病下利後。渴飲。小便不利。腹滿因腫者。何也。
答曰。此法当病水。若小便自利及汗出者。自当愈。

心水者。其身重而少氣。不得臥。煩而燥。其人陰腫。

肝水者。其腹大不能自轉則。脅下腹痛。時時津液微生。小便續通。

肺水者。其身腫。小便難。時下鴨溏。

脾水者。其腹大。四肢苦重。津液不生。但若少氣。小便難。

腎水者。其腹大。脐腫腰痛。不得溺。陰下濕如牛鼻上汗。其足逆冷。面反瘦。

師曰。諸有水者。腰以下腫。当利小便。腰以上腫。当发汗乃愈。

師曰。寸口脈沉而遲。沉則为水。遲則为寒。寒水相摶。趺陽脈伏。水穀不化。脾氣衰則鶩溏。胃氣衰則身腫。少陽脈卑。少陰脈细。男子則小便不利。婦人則經水不通。經为血。血不利則为水。名曰血分。

问曰。病者苦水。面目身体四肢皆腫。小便不利。脈之不言水。反言胸中痛。氣上衝咽。狀如炙肉。当微欬喘。審如師言。其脈何類。師曰。寸口脈沉而緊。沉为水。緊为寒。沉緊相搏。结在關元。始時当微。年盛不覺。陽衰之後。榮衛相干。陽損陰盛。结寒微動。腎氣上衝。喉咽塞噎。脅下急痛。醫以为留飲而大下之。氣擊不去。其病不除。後重吐之。胃家虛煩。咽燥欲飲水。小便不利。水穀不化。面目手足浮腫。又与葶藶丸下水。当時如小差。食飲過度。腫復如前。胸脅苦痛。象苦奔㹠。其水揚溢。則浮欬喘逆。当先攻擊衛氣令止。乃治欬。欬止。其喘自差。先治新病。病当在後。

風水。脈浮。身重。汗出。惡風者。防己黄耆湯主之。腹痛加芍藥。

風水。惡風。一身悉腫。脈浮。不渴。續自汗出。無大热。越婢湯主之。

皮水为病。四肢腫。水氣在皮膚中。四肢聶聶動者。防己茯苓湯主之。

裏水。越婢加术湯主之。甘草麻黄湯亦主之。

水之为病。其脈沉小。屬少陰。浮者为風。無水。虛脹者为氣。水。发其汗即已。脈沉者。宜麻黄附子湯。浮者。宜杏子湯。

厥而皮水者。蒲灰散主之。

问曰。黄汗之为病。身体腫。发热。汗出而渴。狀如風水。汗沾衣。色正黄如檗汁。脈自沉。何從得之。
師曰。以汗出入水中浴。水從汗孔入得之。宜耆芍桂酒湯主之。

黄汗之病。兩脛自冷。假令发热。此屬歷節。食已汗出。又身常暮盜汗出者。此勞氣也。若汗出已。反发热者。久久其身必甲錯。发热不止者。必生惡瘡。若身重汗出已。輒輕者。久久必身𥆧。即胸中痛。又從腰以上必汗出。不無汗。腰髖弛痛。如有物在皮中狀。劇者不能食。身疼重。煩躁。小便不利。为黄汗。桂枝加黄耆湯主之。

師曰。寸口脈遲而濇。遲則为寒。濇为血不足。趺陽脈微而遲。微則为氣。遲則为寒。寒氣不足。則手足逆冷。手足逆冷。則榮衛不利。榮衛不利。則腹滿脅鳴相逐。氣轉膀胱。榮衛俱勞。陽不通即身冷。氣不通即骨痛。陽前通則惡寒。陰前通則痹不仁。陰陽相得。其氣乃行。大氣一轉。其氣乃散。実則失氣。虛則遺尿。名曰氣分。

氣分。心下堅。大如盤。邊如旋杯。水飲所作。桂枝去芍藥加麻辛附子湯主之。

心下堅。大如盤。邊如旋盤。水飲所作。枳术湯主之。

★黄疸病脈證并治

寸口脈浮而缓。浮則为風。缓則为痹。痹非中風。四肢苦煩。脾色必黄。瘀热以行。

趺陽脈堅而數。數則为热。热則消穀。緊則为寒。食即为滿。尺脈浮为傷腎。趺陽脈緊为傷脾。風寒相摶。食穀即眩。穀氣不消。胃中苦渴。渴氣下流。不便不通。陰被其寒。热流膀胱。身体盡黄。名曰穀疸。額上黑。微汗出。手足中热。薄暮即发。膀胱急。小便自利。名曰女勞疸。腹如水狀。不治。心中懊憹而热。不能食。時欲吐。名曰酒疸。

陽明病。脈遲者。食難用炮。炮則发煩。頭痃。小便必難。此欲作穀疸。雖下之。腹滿如故。所以然者。脈遲故也。

夫病酒黄疸。必小便不利。其候心中热。足下热。是其證也。

酒黄疸者。或無热。請言了。腹滿欲吐。鼻燥。其脈浮者先吐之。沉弦者先下之。

酒疸。心中热欲嘔者。吐之愈。

酒疸。下之。久久为黑疸。目青面黑。心中如噉蒜虀狀。大便正黑。皮膚爪之不仁。其脈浮弱。雖黑微黄。故知之。

師曰。病黄疸。发热煩喘。胸滿口燥有。以病发時。火劫其汗。兩热所得。然黄家所得。從濕得之。一身盡发热。面黄。肚热。热在裏。当下之。

脈沉。渴欲飲水。小便不利者。皆发黄。

腹滿。舌痿黄。燥不得睡。屬黄家。

黄疸之病。当以十八日为期。治之十日以上瘥。反劇。为難治。

疸而渴者。其疸難治。疸而不渴者。其疸可治。发於陰部。其人必嘔。陽部。其人振寒而发热也。

穀疸之为病。寒热不食。食即頭眩。心胸不安。久久发黄。为穀疸。茵陳湯主之。

黄家。日晡時发热。面反惡寒。此为女勞得之。膀胱急。小腹滿。身盡黄。額上黑。足下热。因作黑疸。其腹脹如水狀。大便必黑。時溏。此女勞之病。非水也。腹滿者難治。硝石礬石散主之。

酒黄疸。心中懊憹。或热痛。梔子大黄湯主之。

諸病黄家。但利其小便。假令脈浮。当以汗解之。宜桂枝加黄耆湯主之。

諸黄。豬膏髮煎主之。

黄疸病。茵陳五苓散主之。

黄疸。腹滿。小便不利而赤。自汗出。此为表和裏実。当下之。宜大黄硝石湯。

黄疸病。小便色不變。欲自利。腹滿而喘。不可除热。热除必噦。噦者。小半夏湯主之。

諸黄。腹痛而嘔者。宜柴胡湯。

男子黄。小便自利。当与虛勞小建中湯。

★驚悸吐衄下血胸滿瘀血

寸口脈動而弱。動即为驚。弱即为悸。

師曰。夫脈浮。目睛暈黄。衄未止。暈黄去。目睛急了。知衄今止。又曰。從春至夏衄者。太陽。從秋至冬衄者。陽明。衄家不可汗。汗出必額上陷。脈緊急。直視不能眴。不得眠。病人面無色。無寒热。脈沉弦者衄。浮弱。手按之絕者。下血。煩欬者。必吐血。夫吐血。欬逆上氣。其脈數而有热。不得臥者死。夫酒客欬者。必致吐血。此因極飲過度所致也。

寸口脈弦而大。弦則为減。大則为芤。減則为寒。芤則为虛。寒虛相擊。此名曰革。婦人則半產漏下。男子則亡血。亡血不可发其表。汗出則寒慄而振。

病人胸滿。唇痿舌青。口燥。但欲嗽水。不欲嚥。無寒热。脈微大來遲。腹不滿。其人言我滿。为有瘀血。

病者如热狀。煩滿。口乾燥而渴。其脈反無热。此为陰狀。是瘀血也。当下之。

火邪者。桂枝去芍藥加蜀漆牡蠣龍骨救逆湯主之。

桂枝救逆湯方。

桂枝二兩。去皮。甘草三兩。炙。生薑六兩。牡蠣五兩。熬。龍骨四兩。大棗十二枚。蜀漆三兩。洗去腥。

右为末。以水一斗二升。先煮蜀漆。減二升。内諸藥。後取三升。去滓。溫服一升。

心下悸者。半夏麻黄丸主之。

半夏麻黄丸方。

半夏。麻黄等分。

右二味。末之。煉蜜和丸小豆大。飲服三丸。日三。

吐血不止者。後湯主之。

柏葉湯。

柏葉。乾薑各三兩。艾三把。

右三味。以水五升。取馬通汁一升。合煮。取一升。分溫再服。

下血。先便後血。此遠血也。黄土湯主之。

黄土湯方。

甘草。乾地黄。白术。附子。炮。阿膠。黄芩各三兩。竈中黄土半斤。

右七味。以水八升。煮取三升。分溫二服。

下血。先血後便。此近血也。赤小豆当歸散主之。

心氣不足。吐血。衄血。用後方。

瀉心湯。

大黄二兩。黄連。黄芩各一兩。

右三味。以水三升。煮取一升。頓服之。

★嘔吐噦下利病脈證治

論一首。脈證二十七條。方二十三首。

夫嘔家有癰膿。不可治嘔。膿盡自愈。先嘔卻渴者。此为欲解。先渴卻嘔者。为水停心下。此屬飲家。嘔家本渴。今反不渴者。以心下有支飲故也。此屬支飲。

问曰。病人脈數。數为热。当消數引食。而反吐者何也。師曰。以发其汗。令陽微。膈氣虛。脈乃數。數为客热。不能消穀。胃中虛冷故也。脈弦者虛也。胃氣無餘。朝食暮吐。變为胃反。寒在於上。醫反下之。令脈反弦。故名曰虛。

寸口脈微而數。微則無氣。無氣則榮虛。榮虛則血不足。血不足則胸中冷。趺陽脈浮而濇。浮則为虛。虛則傷脾。脾傷則不磨。朝食暮吐。暮食朝吐。宿穀不化。名曰胃反。脈緊而濇。其病難治。

病人欲吐者。不可下之。

噦而腹滿。視其前後。知何部不利。利之即愈。

嘔而胸滿者。用後方。

茱萸湯。

吳茱萸一升。人參三兩。生薑六兩。大棗十二枚。

右四味。以水五升。煮取三升。溫服七合。日三服。

乾嘔吐涎沫。頭痛者。茱萸湯主之。

嘔而腸鳴。心下痞者。用後方。

半夏瀉心湯。

半夏半升。洗。黄芩。乾薑。人參各三兩。黄連一兩。大棗十二枚。甘草三兩。炙。

右七味。以水一斗。煮取六升。去滓。再煮取三升。溫服一升。日三。

乾嘔而利者。用後方。

黄芩加半夏生薑湯方。

黄芩三兩。甘草二兩。炙。芍藥三兩。半夏半斤。生薑四兩。大棗二十枚。

右六味。以水一斗。煮取三升。去滓。溫服一升。日再夜一服。

諸嘔吐。穀不得下者。小半夏湯主之。

嘔吐而病在膈上。後思水者解。急与之。思水者。用後方。

豬苓散。

豬苓。茯苓。白术各等分。

右三味。杵为散。飲服方寸匕。日三。

嘔而脈弱。小便復利。身有微热。見厥者難治。用後方。

四逆湯。

附子七箇。生用。乾薑一兩半。甘草二兩。炙。

右三味。以水三升。煮取一升二合。去滓。分溫再服。強人可大附子一枚。乾薑三兩。

嘔而发热者。用後方。

小柴胡湯方。

柴胡半斤。黄芩三兩。人參三兩。甘草二兩。半夏半斤。生薑三兩。大棗十二枚。

右七味。以水一斗二升。煮取六升。去滓。再煎取三升。溫服一升。日三。

胃反嘔吐者。大半夏湯主之。

大半夏湯方。

半夏二升。洗完用。人參三兩。白蜜一升。

右三味。以水一斗二升。和蜜揚之二百四十遍。煮取二升半。溫服一升。餘分再服。

食已即吐者。用後方。

大黄甘草湯方。

大黄四兩。甘草一兩。

右二味。以水三升。煮取一升。分溫再服。

胃反。吐而渴。欲飲水者。用後方。

茯苓澤瀉湯。

茯苓半斤。澤瀉四兩。甘草二兩。桂枝二兩。白术三兩。生薑四兩。

右六味。以水一斗。煮取三升。内澤瀉。再煮取二升半。溫服八合。日三。

吐後渴飲得水而貪飲者。文蛤湯主之。兼主微風脈者頭痛。

文蛤湯。

文蛤五兩。麻黄。甘草。生薑各三兩。石膏五兩。杏仁五十箇。大棗十二枚。

右七味。以水六升。煮取二升。溫服一升。汗出即愈。

乾嘔吐逆。吐涎沫。用後方。

半夏乾薑散。

半夏。乾薑等分。

右二味。杵为散。取方寸匕。漿水一升半。煎取七合。頓服之。

病人胸中似喘不喘。似嘔不嘔。似噦不噦。徹心中憤憤然無奈。用後方。

生薑半夏湯。

半夏半斤。生薑汁一升。

右二味。以水三升。煮半夏取二升。内生薑汁。煮取一升半。小冷。分四服。日三夜一服。止。停後服。

乾嘔噦。若手足厥者。橘皮湯主之。

橘皮湯。

橘皮四兩。生薑半斤。

右二味。以水七升。煮取三升。溫服一升。下咽即愈。

噦逆者。橘皮竹茹湯主之。

橘皮竹茹湯。

橘皮二升。竹茹二升。大棗三十枚。生薑半斤。甘草五兩。人參一兩。

右六味。以水一斗。煮取三升。溫服一升。日三服。

夫六府氣絕於外者。手足寒。上氣腳縮。五藏氣絕於内者。利不禁。下甚者。手足不仁。下利脈沉弦者。下重。脈大者。为未止。脈微弱數者。为欲自止。雖发热不死。

下利。手足厥冷。無脈者。灸之不濕。若脈不還。反微喘者死。少陰負趺陽者。为順也。

下利。有微热而渴。脈弱者。今自愈。下利脈數。有微热汗出。今自愈。設脈緊为未解。下利。脈數而渴者。今自愈。設不差。必清膿血。以有热故也。下利。脈反弦。发热身汗者。自愈。下利氣者。当利其小便。下利。寸脈反浮數。尺中自濇者。必清膿血。下利清穀。不可攻其表。汗出必脹滿。下利。脈沉而遲。其人面少赤。身有微热。下利清穀者。必鬱胃。汗出而解。病人必微热。所以然者。其面戴陽。下虛故也。下利後脈絕。手足厥冷。晬時脈還。手足溫者生。脈不還者死。下利。腹脹滿。身体疼痛者。先溫其裏。乃攻其表。溫裏宜四逆湯。攻表宜桂枝湯。

四逆湯。

桂枝湯。

桂枝三兩。去皮。芍藥三兩。甘草三兩。炙。生薑三兩。大棗十二枚。

右五味。㕮咀。以水七升。微火煮取三升。去滓。適寒溫。服一升。服已。須臾。啜稀粥一升。已助藥力。溫覆令一時許。遍身热热微似有汗者益佳。不可令如水淋漓。若一服汗出病差。停後服。

下利三部脈皆平。按之心下堅者。急下之。宜大承湯。下利脈遲而滑者。実也。利未欲止。急下之。宜大承氣湯。下利脈反滑者。当有所去。下乃愈。宜大承氣湯。下利已差。至其年月日時復发者。以病不盡故也。当下之。宜大承氣湯。

大承氣湯。

下利譫語者。有燥屎也。小承氣湯主之。

小承氣湯。

大黄四兩。厚朴二兩。炙。枳実大者三枚。炙。

右三味。以水四升。煮取一升二合。去滓。分溫二服。得利則止。

下利便膿血者。桃花湯主之。

桃花湯。

赤石脂一升。一半剉。一半篩末。乾薑一兩。粳米一升。

右三味。以水七升。煮米令熟。去滓。溫七合。内赤石脂末方寸匕。日三服。若一服愈。餘勿服。

热利重下者。白頭翁湯主之。

白頭翁湯。

白頭翁二兩。黄連。黄柏。秦皮各三兩。

右四味。以水七升。煮取二升。去滓。溫服一升。不愈更服。

下利後更煩。桉之心下濡者。为虛煩也。梔子豉湯主之。

梔子豉湯。

梔子十四枚。香豉四合。

右二味。以水四升。先煮梔子。得二升半。内豉。煮取一升半。去滓。分二服。溫進一服。得吐則止。

下利清穀。裏寒外热。汗出而厥者。通脈四逆湯主之。

通脈四逆湯方。

附子大者一枚。生用。乾薑三兩。強者四兩。甘草二兩。炙。

右三味。以水三升。煮取一升一合。去滓。分溫再服。

下利肺痛。紫參湯主之。

紫參湯方。

紫參半斤。甘草三兩。

右二味。以水五升。先煮紫參。取二升。内甘草。煮取一升半。分溫三服。

氣利。訶梨勒散主之。

訶梨勒散方。

訶梨勒十枚。

右一味。为散。粥飲和。頓服。

附方。

千金翼小承氣湯。治大便不通。噦。數譫語。

外臺黄芩湯。治乾嘔下利。

黄芩。人參。乾薑各三兩。桂枝一兩。大棗十二枚。半夏半升。

右六味。以水七升。煮取三升。溫分三服。

★瘡癰腸癰浸淫病脈證并治

論一首。脈證三條。方五首。

諸浮數脈。應当发热。而反洒浙惡寒。若有痛處。当发其癰。

師曰。諸癰腫。欲知有膿無膿。以手掩腫上。热者为有膿。不热者为無膿。

腸癰之为病。其身甲錯。腹皮急。按之濡如腫狀。腹無積飛。身而热。脈數。此为膿内有癰膿。薏苡附子敗醬散主之。

薏苡附子敗醬散方。

薏苡仁十分。附子二分。敗醬五分。

右三味。杵为末。取方寸匕。以水二升。煎減半。頓服。小便当下。

腸癰者。小腹腫痞。按之即痛如淋。小便自調。時時发热。自汗出。復惡寒。其脈遲緊者。膿未成。可下之。当有血。脈洪數者。膿已成。不可下也。大黄牡丹湯主之。

大黄牡丹湯方。

大黄四兩。牡丹一兩。桃仁五十箇。瓜子半升。芒消三合。

右五味。以水六升。煮取一升。去滓。内芒消再煎沸。頓服之。有膿当下。如先膿。当下血。

问曰。寸口脈浮微而濇。然当亡血。若汗出。設不汗者云何。答曰。若身有瘡。被刀斧所傷。亡血故也。

病金瘡。王不留行散主之。

王不留行散。

王不留行十分。八月採。蒴藋细葉十分。七月七日採。桑東南根自皮十分。三月三日採。甘草十八分。川椒三分。除日及闭口者。汁。黄芩二分。乾薑二分。芍藥二分。厚朴二分。

右九味。桑根皮以上三味燒灰存性。勿令灰過。各別杵篩。合治之为散。服方寸匕。小瘡即粉之。大瘡但服之。產後亦可服。如風寒。桑東根勿取之。前三物皆陰乾百日。

排膿散方。

枳実十六枚。芍藥六分。桔梗一分。

右三味。杵为散。取雞子黄一枚。以藥散与雞黄相等。揉和。

★趺蹶手指臂腫轉筋陰狐疝蚘蟲病證治

論一首。脈證一條。方五首*。

師曰。病趺蹶。其人但能前不能卻。刺入二寸。此太陽經傷也。

病人常以手指臂腫動。此人身体者。蔾蘆甘草湯主之。

蔾蘆甘草湯方*。

轉筋之为病。其人臂腳直。脈上下行。微弦。轉筋入腹者。雞屎白散主之。

雞屎白散方*。

雞屎白*。

右一味。为散。取方寸匕。以水六合。和。溫服。

陰狐疝氣者。偏有小大。時時上下。蜘蛛散主之。

蜘蛛散方*。

蜘蛛十四枚。熬焦。桂枝半兩。

右二味。为散。取八分一匕。飲和服。日再服。蜜丸亦可。

问曰。病腹痛有虫。其脈何以別之。師曰。腹中痛。其脈当沉。若弦。反洪大。故有蚘蟲。

蚘蟲之为病。令人吐涎。心痛。发作有時。毒藥不止。甘草粉蜜湯主之。

甘草粉蜜湯方*。

甘草二兩。粉一兩重。蜜四兩。

右三味。以水三升。先煮甘草。取二升。去滓。内粉蜜。攪令和。煎如薄粥。溫服一升。差即止。

蚘厥者。当吐蚘。令病者靜而復時煩。此为藏寒。蚘上入膈。故煩。須臾復止。得食而嘔。又煩者。蚘闻食臭出。其人当自吐蚘。

蚘厥者。烏梅丸主之。

鳥梅丸方。

烏梅三百箇。细辛六兩。乾薑十兩。黄連一斤。当歸四兩。附子六兩。炮。川椒四兩。去汁。桂枝六兩。人參。黄蘗各六兩。

右十味。異搗篩。合治之。以苦酒漬烏梅一宿。去核。蒸之五升米下。飯熟擣成泥。和藥令相得。内臼中。与蜜杵五千下。丸如梧子大。先食飲服十丸。三服。稍加至二十丸。禁生冷潰臭等食。

★婦人妊娠病脈證并治

脈證三條。方八首。

師曰。婦人得平脈。陰脈小弱。其人渴。不能食。無寒热。名妊娠。桂枝湯主之。於法六十日当有此證。設有醫治逆者。卻一月。加吐下者。則絕之。

婦人宿有癥病。經斷未及三月。而得漏下不止。胎動在脐上者。为癥痼害。妊娠六月動者。前三月經水利時胎。下血者。後斷三月衃也。所以血不止者。其癥不去故也。当下其癥。桂枝茯苓丸主之。

桂枝茯苓丸方。

桂枝。茯苓。牡丹去心。桃仁去皮。尖。熬。芍藥各等分。

右五味。末之。煉蜜和丸如兔屎大。每日食前服一丸。不知。加至三丸。

婦人懷娠六七月。脈弦发热。其胎愈脹。腹痛惡寒者。小腹如扇。所以然者。子藏開故也。当以附子湯溫其藏。

師曰。婦人有漏下者。有半產後因續下血都不絕者。有妊娠下血者。假令妊娠腹中痛。为胞阻。膠艾湯主之。

芎歸膠艾湯方。

芎窮。阿膠。甘草各二兩。艾葉。当歸各三兩。芍藥四兩。乾地黄。

右七味。以水五升。清酒五升。合煮取三升。去滓。内膠令消盡。溫服一升。日三服。不差更作。

婦人懷娠。腹中㽲痛。当歸芍藥散主之。

当歸芍藥散方。

当歸三兩。芍藥一斤。茯苓四兩。白术四兩。澤瀉半斤。芎藭半斤。

右六味。杵为散。取方寸匕。酒和。日三服。

妊娠嘔吐不止。乾薑人參半夏丸主之。

乾薑人參半夏丸方。

乾薑。人參各一兩。半夏二兩。

右三味。末之。以生薑汁糊为丸如梧子大。飲服十丸。日三服。

妊娠小便難。飲食如故。歸母苦參丸主之。

当歸貝母苦參丸方。

当歸。貝母。苦參各四兩。

右三味。末之。煉蜜丸如小豆大。飲服三丸。加至十丸。

妊娠有水氣。身重。小便不利。洒淅惡寒。起即頭眩。葵子茯苓散主之。

葵子茯苓散方。

葵子。茯苓三兩。

右二味。杵为散。飲服方寸匕。日三服。小便利則愈。

婦人妊娠。宜常服当歸散主之。

当歸散方。

当歸。黄芩。芍藥。芎藭各一兩。白术半斤。

右五味。杵为散。酒飲服方寸匕。日再服。妊娠常服即易產。胎無苦疾。產後百病悉主之。

妊娠養胎。白术散主之。

白术散方。

白术。芎窮。蜀椒三分。汁。牡蠣。

右四味。杵为散。酒服一錢匕。日三服。夜一服。但苦痛。加芍藥。心下毒痛。倍加芎藭。心煩吐痛。不能食飲。加细辛一兩。半夏大者二十枚。服之後。更以醋漿水服之。若嘔。以醋漿水服之。後不解者。小麥汁服之。已後渴者。大麥粥服之。病雖愈。服之勿置。

婦人傷胎。懷身腹滿。不得小便。從腰以下重。如有水氣狀。懷身七月。太陰当養不養。以心氣実。当刺瀉勞宮及關元。小便微利則愈。

★婦人產後病脈證治

論一首。脈證六條。方七首。

问曰。新產婦人有三病。一者病痙。二者病鬱冒。三者大便難。何謂也。師曰。新產血虛。多汗出。喜中風。故令病痙。亡血復汗。寒多故令鬱冒。亡津液。胃燥。故大便難。產婦鬱冒。其脈微弱。不能食。大便反堅。但頭汗出。所以然者。血虛而厥。厥而必冒。冒家欲解。必大汗出。以血虛下厥。孤陽上出。故頭汗出。所以產婦喜汗出者。亡陰血虛。陽氣獨盛。故当汗出。陰陽乃復。大便堅。嘔不能食。小柴胡湯主之。

病解能食。七八日更发热者。此为胃実。大承氣湯主之。

產後腹中疼痛。当歸生薑羊肉湯主之。并治腹中寒疝。虛勞不足。

当歸生薑羊肉湯方。

產後腹痛。煩滿不得臥。枳実芍藥散主之。

枳実芍藥散方。

枳実。燒令黑。勿太過。芍藥等分。

右二味。杵为散。方寸匕。日三服。並主癰膿。以麥粥下之。

師曰。產婦腹痛。法当以枳実芍藥散。假令不愈者。此为腹中有乾血著脐下。宜下瘀血湯主之。亦主經水不利。

下瘀血湯方。

大黄二兩。桃仁二十枚。䗪虫二十枚。熬。去足。

右三味。末之。煉蜜和为四丸。以酒一升。煎一丸。取八合。頓服之。新血下如豚肝。

產後七八日。無太陽證。小腹堅痛。此惡露不盡。大便。煩躁发热。切脈微実。再倍发热。日晡時煩躁者。不食。食則讝語。至夜即愈。宜大承氣湯主之。热在裏。结在膀胱也。

產後風。續之數十日不解。頭微痛。惡寒。時時有热。心下悶。乾嘔汗出。雖又。陽旦證續在耳。可与陽旦湯。

產後中風。发热。面正赤。喘而頭痛。竹葉湯主之。

竹葉湯方。

竹葉一杷。葛根三兩。防風一兩。桔梗。桂枝。人參。甘草各一兩。附子一枚。炮。大棗十五枚。生薑五兩。

右十味。以水一斗。煮取二升半。分溫三服。溫覆使汗出。頸項強。用大附子一枚。破之如豆大。前藥揚去沫。嘔者加半夏半升洗。

婦人乳。中虛。煩亂嘔逆。安中益氣。竹皮大丸主之。

竹皮大丸方。

生竹茹二分。石膏二分。桂枝一分。甘草七分。白薇一分。

右五味。末之。棗肉为丸彈子大。以飲服一丸。日三夜二服。有热者。倍白薇。煩喘者。加柏実一分。

產後下利虛極。白頭翁加甘草阿膠湯主之。

白頭翁加甘草阿膠湯方。

白頭翁。甘草。阿膠各二兩。秦皮。黄連。蘗皮各三兩。

右六味。以水七升。煮取二升半。内膠令消盡。分溫三服。

附方。

千金三物黄芩湯。治婦人在草蓐。自发露得風。四肢苦煩热。頭痛者。与小柴胡湯。頭不痛但煩者。此湯主之。

黄芩一兩。苦參二兩。乾地黄四兩。

右三味。以水八升。煮取二升。溫服一升。多吐下虫。

千金内補当歸建中湯。治婦人產後虛羸不足。腹中刺痛不止。吸吸少氣。或苦小腹中急。摩痛引腰皆。不能食飲。產後一月。日得服四五劑为善。令人強壯宜。

当歸四兩。桂枝三兩。芍藥六兩。生薑三兩。甘草二兩。大棗十二枚。

右六味。以水一斗。煮取三升。分溫三服。一日令盡。若大虛。加飴糖六兩。湯成内之於火上煖。令飴消。若去血過多。崩内衄不止。加地黄六兩。阿膠二兩。合八味。湯成内阿膠。若無当歸。以芎藭代之。若無生薑。以乾薑代之。

★婦人雜病脈證并治

論一首。脈證合十四條。方十三首。

婦人中風七八日。續來寒热。发作有時。經水適斷。此为热入血室。其血必结。故使如瘧狀。发作有時。小柴胡湯主之。

婦人傷寒发热。經水適來。晝日明了。暮則讝語。如見鬼狀然。此为热入血室。治之無犯胃氣及上二焦。必自愈。

婦人中風。发热惡寒。經水適來。得七八日。热除脈遲。身涼和。胸脅滿。如结胸狀。讝語者。此为热入血室也。当刺期门。隨其假而取之。

陽明病。下血讝語者。此为热入血室。但頭汗出。当刺期门。隨其実而瀉之。濈然汗出者愈。

婦人咽中如有炙臠。半夏厚朴湯主之。

半夏厚朴湯方。

半夏。厚朴三兩。茯苓四兩。生薑五兩。乾蘇葉二兩。

右五味。以水七升。煮取四升。分溫四服。日三夜一服。

婦人藏躁。喜悲傷欲哭。象如神靈所作。數欠伸。甘麥大棗湯主之。

甘草小麥大棗湯方。

甘草二兩。小麥一升。大棗十枚。

右三味。以水六升。煮取三升。溫分三服。亦補脾氣。

婦人吐涎沫。醫反下之。心下即痞。当先治其吐涎沫。小青龍湯主之。涎沫止。乃治痞。瀉心湯主之。

小青龍湯方。

瀉心湯方。

婦人之病。因虛。積冷。结氣。为諸經水斷絕。至有歷年。血寒積结胞门。寒傷經絡。疑堅在上。嘔吐涎唾。久成肺癰。形体損分。在中盤结。繞脐寒疝。或兩脅疼痛。与藏相連。或结热中。病在關元。脈數無瘡。肌若魚鱗。時著男子。非止女身。在下未多。經候不勻。令陰掣痛。小腹惡寒。或引腰脊。下根氣街。氣衝急痛。膝脛疼煩。奄忽眩冒。狀如厥顛。或有憂慘。悲傷多嗔。此皆帶下。非有鬼神。久則羸瘦。脈虛多寒。

三十六病。千變萬端。審脈陰陽。虛実緊弦。行其针藥。治危得安。其雖同病。脈各異源。子当辯記。勿謂不然。

问曰。婦人年五十所。病下利數十日不止。暮即发热。小腹裏急。腹滿。手掌煩热。唇口乾燥。何也。師曰。此病屬帶下。何以故。曾經半產。瘀血在小腹不去。何以知之。其證唇口乾燥。故知之。当以溫經湯主之。

溫經湯方。

吳茱萸三兩。当歸。芎藭。芍藥各二兩。人參。桂枝。阿膠。牡丹皮。。生薑。甘草各二兩。半夏半升。麥门冬一升。去心。

右十二味。以水一斗。煮取三升。分溫三服。亦主婦人小腹寒。久不受胎。兼取崩中去血。或月水來過多。及至期不來。

帶下經水不利。小腹滿痛。經一月再見者。土瓜根散主之。

土瓜根散方。

土瓜根。芍藥。桂枝。䗪虫各三分。

右四味。杵为散。酒服方寸匕。日三服。

寸口脈弦而大。弦則为減。大則为芤。減則为寒。芤則为虛。寒虛相搏。此名曰革。婦人則半產漏下。旋覆花湯主之。

旋覆花湯方。

旋覆花三兩。葱十四莖。新絳少許。

右三味。以水三升。煮取一升。頓服之。

婦人陷經。漏下。黑不解。膠薑湯主之。

婦人小腹滿如敦狀。小便微難而不渴。生後者。此为水与血俱结在血室也。大黄甘遂湯主之。

大黄甘遂湯方。

大黄四兩。甘遂二兩。阿膠二兩。

右三味。以水三升。煮取一升。頓服之。其血当下。

婦人經水不利下。抵党湯主之。

抵党湯方。

水蛭三十箇。熬。蝱虫三十枚。熬。去趐足。桃仁二十箇。去皮。尖。大黄三兩。酒浸。

右四味。为末。以水五升。煮取三升。去滓。溫服一升。

婦人經水闭不利。藏堅癖不止。中有乾血。下白物。礬石丸主之。

礬石丸方。

礬石三分。燒。杏仁一分。

右二味。末之。煉蜜和丸棗核大。内藏中。劇者再内之。

婦人六十二種風。及腹中血氣刺痛。紅藍花酒主之。

紅藍花酒方。

紅藍花一兩。

右一味。以酒一大升。煎減半。頓服一半。未止再服。

婦人腹中諸疾痛。当歸芍藥散主之。

当歸芍藥散方。

婦人腹中痛。小建中湯主之。

小建中湯方。

问曰。婦人病。飲食如故。煩热不得臥。而反倚息者。何也。師曰。此名轉胞。不得溺也。以胞絲了戾。故致此病。但利小便則愈。宜腎氣丸主之。

腎氣丸方。

乾地黄八兩。署蕷四兩。山茱萸四兩。澤瀉。茯苓三兩。牡丹皮三兩。桂枝。附子。炮。各一兩。

右八味。末之。煉蜜和丸梧子大。酒下十五丸。加至二十五丸。日再服。

蛇床子散方。溫陰中坐藥。

蛇床子仁。

右一味。末之。以白粉少許。和令相得。如棗大。綿裹内之。自然溫。

少陰脈滑而數者。陰中即生瘡。陰中蝕瘡爛者。狼牙湯洗之。

狼牙湯方。

狼牙三兩。

右一味。以水四升。煮取半升。以綿纏筯如繭。浸湯瀝陰中。日四遍。

胃氣下泄。陰吹而正喧。此穀氣之実也。膏髮煎導之。

膏髮煎方。

小兒疳虫蝕齒方。

雄黄。葶藶。

右二味。末之。取臘日豬脂鎔。以槐枝綿裹頭四五枚。點藥烙之。

★雜療方

論一首。脈證一條。方二十二首。

退五藏虛热四時加減柴胡飲子方。

冬三月加柴胡八分。白术八分。大腹檳榔四枚。并皮子用。陳皮五分。生薑五分。桔梗七分。

春三月加枳実。減白术。共六味。

夏三月加生薑三分。枳実五分。甘草三分。共八味。

秋三月加陳皮三分。内八味。

右各㕮咀。分为三帖。一帖以水三升。煮取二升。分溫三服。如人行四五里進一服。如四体壅。添甘草少許。分作三小帖。每小帖以水一升。煮取七合。溫服。再合为一服。重煮都成四服。

長服訶梨勒丸方。

訶梨勒。燥。陳皮。厚朴各三兩。

右三味。末之。煉蜜丸如梧子大。酒飲服二十丸。加至三十丸。

三物備急丸方。

大黄一兩。乾薑一兩。巴豆一兩。去皮。心。熬。外研如脂。

右藥各須精新。先擣大黄。乾薑为末。研巴豆内中。合治一千杵。用为散。蜜和丸亦加。密器中貯之。莫令歇。主心腹諸卒暴百病。若中惡客忤。心腹脹滿。卒痛如錐刺。氣急口禁。停尸卒死者。以缓水若酒服大豆許三四丸。或不下。捧頭起。灌令下咽。須臾当差。如未差。更与三丸。当腹中鳴。即吐下便差。若口禁。亦須折齒灌之。

治傷寒令愈不復。紫石寒食散方。

紫石英。白石英。赤石脂。鍾乳。碓鍊。括蔞根。防羊。桔梗。文蛤。鬼臼各十分。太一餘糧十分。燒。乾薑。。。桂枝。去皮。四分。

右十三味。杵为散。酒服方寸匕。

救卒死方。

薤搗汁。灌鼻中。

又方。

雄雞冠割取血。管吹内鼻中。

豬脂如雞子大。苦酒一升。煮沸。灌喉中。

雞肝及血塗面上。以灰圍四旁。立起。

大豆二七粒。以雞子白并酒和。盡以吞之。

救卒死而壯热者方。

礬石半斤。以水壹斗半煮消。以漬腳。令沒踝。

救卒死而目闭者方。

騎牛臨面。搗薤汁灌耳中。吹皂莢末鼻中。立效。

救卒死而張口反折者方。

灸手足兩爪後十四壯了。飲以五毒諸膏散。

救卒死而四肢不收失便者方。

馬屎一升。水三斗。煮取二斗以洗之。又取牛洞一升。溫酒灌口中。灸心下一寸。脐上三寸。脐下四寸。各一百壯。差。

救小兒卒死而吐利。不知是何病方。

狗屎一丸。絞取汁以灌之。無濕者。水煮乾者取汁。

尸蹶脈動而無氣。氣闭不通。故靜而死也。

治方。

菖蒲屑。内鼻兩孔中吹之。令人以桂屑著舌下。

又方。

取左角髮方寸。燒末。酒和。灌令入喉。立起。

救卒死客忤死。還魂湯主之方。

麻黄三兩。去節。杏仁去皮。尖。七十箇。甘草一兩。炙。

右三味。以水八升。煮取三升。去滓。分令咽之。通治諸感忤。

又方。

韭根一把。烏梅二七箇。吳茱萸半升。炒。

右三味。以水一斗煮之。以病人櫛内中。三沸。櫛浮者生。沉者死。煮取三升。去滓。分飲之。

救自縊死。旦至暮。雖已冷。必可治。暮至旦。少難也。恐此当言忿氣盛故也。然夏時夜短於晝。又热。猶應可治。又云。心下苦微溫者。一日以上。猶可治之方。

徐徐抱解。不得截繩。上下安被臥之。一人以腳踏其兩肩。手少挽其髮。常弦弦勿縱之。一人以手按據胸上。數動之。一人摩拌臂脛。屈伸之。若已殭。但漸漸強屈之。并按其腹。如此一炊頃。氣從口出。呼吸眼開。而猶引按莫置。亦勿苦勞之。須臾。可少桂湯及粥清含与之。令濡喉。漸漸能嚥。乃稍止。若向令兩人以管吹其兩耳。𣏝好。此法最善。無不活者。

凡中暍死。不可使得冷。得冷便死。療之方。

屈草帶。繞暍人脐。使三兩人溺其中。令溫。亦可用热泥和屈草。亦可扣瓦椀底按及車缸以著暍人。取令溺。須得流去。此謂道路窮。卒無湯。当令溺其中。欲使多人溺。取令溫若湯。使可与之。不可泥及車缸。恐此物冷。暍既在夏月。得热泥土。暖車缸。亦可用也。

救溺死方。

取竈中灰兩石餘以埋人。從頭至足。水出七孔。即活。

右療自縊溺暍之法。並出自張仲景为之。其意殊絕。殆非常情所及。本草所能關。実救人之大術矣。傷寒家數有暍病。非此遇热之暍。

治馬墜及一切筋骨損方。

大黄一兩。切。侵湯成下。緋帛如手大。燒灰。亂髮如雞子大。燒灰用。久用炊單布一尺。燒灰。敗蒲一握。三寸。桃仁四十九箇。去皮。尖。熬。甘草如中指節。炙。剉。

右七味。以童子小便量多少煎湯成。内酒一大盞。次下大黄。去滓。分溫三服。先剉敗蒲席半領。煎湯浴。衣被蓋覆。斯須通利數行。痛楚立差。利及浴水赤。勿怪。即瘀血也。

★禽獸魚虫禁忌并治

論辯二首。合九十法。方二十一首。

凡飲食滋味。以養於生。食之有妨。反能为害。自非服藥煉液。焉能不飲食乎。切見時人。不閑調攝。疾疢競起。若不因食而生。苟全其生。須知切忌者矣。所食之味。有与病相宜。有与身为害。若得宜則益体。害則成疾。以此致危。例皆難療。凡煮藥飲汁。以解毒者。雖云救急。不可热。更甚。宜冷飲之。

肝病禁辛。心病禁鹹。脾病禁酸。肺病禁苦。腎病禁甘。春不食肝。夏不食心。秋不食肺。冬不食腎。四季不食脾。辯曰。春不食肝者。为肝氣王。脾氣敗。若食肝。則又補肝。脾氣反尤甚。不可救。又肝王之時。不可以死氣入肝。恐傷魂也。若非王時即虛。以肝補之佳。余藏準此。

凡肝藏自不可輕噉。自死者彌甚。凡心皆为神識所舍。切食之。使人來生復其報對矣。凡肉及肝。落地不著塵土者。不可食之。豬肉落水浮者。不可食。諸肉及魚。若狗不食。鳥不啄者。不可食。諸肉不乾。火炙不動。見水自動者。不可食之。肉中有如朱點者。不可食之。六畜肉热血不斷者。不可食之。父母及身本命肉。食之令人神魂不安。食肥肉及热羹。不得飲冷水。諸五藏及魚。投地塵上不污者。不可食之。穢飯。餒肉。臭魚。食之皆傷人。自死肉。口闭者。不可食之。六畜自死。皆疫死。則有毒。不可食之。獸自死。北首及伏地者。食之殺人。食生肉。飽飲乳。變成白虫。疫死牛肉。食之令病洞下。亦致堅積。宜利藥下之。脯藏米甕中。有毒。及經夏食之。发腎病。

治自死六畜肉中毒方。

黄蘗屑。搗服方寸匕。

治食鬱肉漏脯中毒方。

燒犬屎。酒服方寸匕。每服人乳汁亦良。飲生韭汁三升。亦得。

治黍米中藏乾脯食之中毒方。

大豆濃煮汁。飲數升即解。亦治狸肉漏脯等毒。

治食生肉中毒方。

掘地深三尺。取其下土三升。以水五升煮數沸。澄清汁。飲一升。即愈。

治六畜鳥獸肝中毒方。

水浸豆豉。絞取汁。服數升愈。

馬腳無夜眼者。不可食之。食酸馬肉。不飲酒。則殺人。馬肉不可热食。傷人心。馬鞍下肉。食之殺人。白馬黑頭者。不可食之。白馬青蹄者。不可食之。馬肉。㹠肉共食。飽醉臥。大忌。驢馬肉合豬肉食之。成霍亂。馬肝及尾。不可妄食。中毒害人。

治馬肝毒中人未死方。

雄鼠屎二七粒。求之。水和服。日再服。

又方。

人垢。取方寸匕。服之佳。

治食馬肉中毒欲死方。

香豉二兩。杏仁三兩。

右二味。蒸一食頃。熟。杵之服。日再服。

又方。

煮蘆根汁。飲之良。

疫死牛。或目赤。或黄。食之大忌。牛肉共豬肉食之。必作寸白虫。青牛腸。不可合犬肉食之。牛肺從三月至五月。其中有虫如馬尾。割去勿食。食則損人。牛。羊。豬肉皆不得以楮木。桑木蒸炙。食之令人腹内生虫。噉蛇牛肉殺人。何以知之。噉蛇者。毛髮向後順者是也。

治噉蛇牛肉食之欲死方。

飲人乳汁一升。立愈。

又方。

以泔洗頭。飲一升愈。

牛肚细切。以水一斗。煮取一升。煖飲之。大汗出者愈。

治食牛肉中毒方。

甘草煮汁飲之。即解。

羊肉其有宿热者。不可食之。羊肉不可共生魚。酪食之。害人。羊蹄甲中有珠子白者。名羊懸筋。食之令人癲。白羊黑頭。食其腦。作腸癰。羊肝共生椒食之。破人五藏。豬肉共羊肝和食之。令人心悶。豬肉以胡荽同食。爛人脐。豬脂不可合梅子食之。豬肉和葵食之。少氣。鹿人不可和蒲白作羹。食之发惡瘡。麋脂及梅李子。若妊婦食之。令子青盲。男子傷精。麞肉不可合煆及生菜。梅。李果食之。皆病人。痼疾人不可食熊肉。令終身不愈。白犬自死。不出舌者。食之害人。食狗鼠餘。令人发瘻瘡。

治食犬肉不消。心下堅或腹脹。口乾大渴。心急发热。妄語如狂。或洞下方。

杏仁一升。合皮熟。研用。

右以沸湯三升和。取汁分三服。利下肉片。大驗。

婦人妊娠。不可食兔肉。山羊肉及鱉。雞。鴨。令子無声音。兔肉不可合白雞肉食之。令人面发黄。兔肉著乾薑食之。成霍亂。凡鳥自死。口不闭。翅不合者。不可食之。諸禽肉。肝青者。食之殺人。雞有六翮四距者。不可食之。烏雞白首者。不可食之。雞不可共葫蒜食之。滯氣。山雞不可合鳥獸肉食之。雉肉久食之。令人瘦。鴨卵不可合鱉肉食之。婦人妊娠食雀肉。令子淫亂無恥。雀肉不可合李子食之。燕肉勿食。入水为蛟龍所噉。

鳥獸有中毒箭死者。其肉有毒。解之方。

大豆煮汁及𥂁汁。服之解。

魚頭正白如連珠至脊上。食之殺人。魚頭中無腮者。不可食。食之殺人。魚無腸膽者。不可食。食之三年陰不起。女子絕生。魚頭似有角者。不可食之。魚目合者。不可食之。六甲日。勿食鱗甲之物。魚不可合雞肉食之。魚不得合鸕鶿肉食之。鯉魚鮓不可合小豆藿食之。其子不可合豬肝食之。害人。鯉魚不可合犬肉食之。鯽魚不可合猴雉肉食之。一云。不可合豬肝食。鯷魚合鹿肉生食。令人筋甲縮。青魚鮓不可合生葫荽及生葵。并麥中食之。鰌。鱔不可合白犬血食之。龜肉不可合酒。果子食之。鱉目四陷者及厭下有王字形者。不可食之。其肉不得合雞鴨子食之。龜。鱉肉不可合莧菜食之。鰕無鬚及腹下通黑。煮之反白者。不可食之。食膾。飲乳酪。令人腹中生虫。为瘕。

鱠食之。在心胸间不化。吐復不出。速下除之。久成癥病。治之方。

橘皮一兩。大黄二兩。朴消二兩。

右三味。以水一大升。煮至小升。頓服即消。

食鱠多不消。结为癥病。治之方。

馬鞭草。

右一味。搗汁飲之。或以薑葉汁飲之一升。亦消。又可服吐藥吐之。

食魚後食毒。兩種煩亂。治之方。

橘皮。

右濃煎汁。服之即解。

食鯸鮧魚中毒方。

蘆根。

右煮汁。服之即解。

蟹目相向。足班目赤者。不可食之。

食蟹中毒。治之方。

紫蘇。

右煮汁。飲之三升。紫蘇子搗汁飲之。亦良。

又方。

冬瓜汁飲二升。食冬瓜亦可。

凡蟹未遇霜。多毒。其熟者乃可食之。蜘蛛落食中。有毒。勿食之。凡蜂。蠅。虫蟻等。多集食上。食之致瘻。

★果実菜穀禁忌并治

果子生食生瘡。果子落地經宿。虫蟻食之者。人大忌食之。生米停留多日有損處。食之傷人。桃子多食。令人热。仍不得入水浴。令人病淋瀝寒热病。杏酪不熟傷人。梅多食壞人齒。李不可多食。令臚脹。林檎不可多食。令人百脈弱。橘柚多食。令人口爽。不知五味。梨不可多食。令人寒中。金瘡。產婦亦不宜食之。櫻桃。杏多食傷筋骨。安石榴不可多食。損人肺。胡桃不可多食。令人動疾飲。生棗多食。令人热渴氣脹。寒热羸瘦者。彌不可食。傷人。

食諸果中毒治之方。

豬骨。

右一味。末之。水服方寸匕。亦治馬肝漏脯等毒。

木耳赤色及仰生者。勿食。菌仰卷及赤色者不可食。

食諸菌中毒。悶亂欲死。治之方。

人糞汁飲一升。土漿飲一二升。大豆濃煮汁飲之。服諸吐利藥。並解。

食楓柱菌而哭不止。治之以前方。

誤食野芋。煩毒欲死。治之方。

蜀椒闭口者有毒。誤食之。戟人咽喉。氣病欲絕。或吐下白沫。身体痹冷。急治之方。

肉桂煎汁飲之。。或食蒜。或飲地漿。或濃煮豉汁飲之。並解。

正月勿食生葱。令人面生游風。二月勿食蓼。傷人腎。三月勿食小蒜。傷人志性。四月。八月勿食胡荽。傷人神。五月勿食韭。令人乏氣力。五月五日勿食一切生菜。发百病。六月。七月勿食茱萸。傷神氣。八月。九月勿食薑。傷人神。十月勿食。損人心。傷心脈。十一月。十二月勿食薤。令人多涕唾。

四季勿食生葵。令人飲食不化。发日病。非但食中。藥中皆不可用。深宜慎之。時病差未健。食生菜。手足必腫。夜食生菜。不利人。

十月勿食被霜生菜。令人面無光。目濇心痛。腰疼。或发心瘧。瘧发時。手足十指爪皆青。困委。葱。韭初生芽者。食之傷人心氣。飲白酒。食生韭。令人病增。生葱不可共蜜食之。殺人。獨顆蒜彌忌。棗合生葱食之。令人病。生葱和雄雞。雉。大肉食之。令人七竅經年流血。食糖。蜜後四日内食生葱。蒜。令人心痛。夜食諸薑。蒜。葱等。傷人心。蕪菁根多食。令人氣脹。薤不可共牛肉作羹。食之成瘕病。韭亦然。蓴多病。動痔疾。野苣不可同蜜食之。作内痔。白苣不可共酪同食。作𧏾虫。黄瓜食之。发热病。葵心不可食。傷人。葉尤冷。黄背赤莖者。勿食之。胡荽久食之。令人多忘。病人不可食胡荽及黄花菜。芋不可多食。動病。妊婦食薑。令子餘指。蓼多食。发心痛。蓼和生魚食之。令人奪氣。陰欬疼痛。芥菜不可共兔肉食之。成惡邪病。小蒜多食。傷人心力。

食躁或躁方。

豉。

右濃煮汁飲之。

釣吻与芹菜相似。誤食之。殺人。解之方。

薺苨八兩。

右一味。水六升。煮取二升。分溫二服。

菜中有水莨菪。葉圓而先。有毒。誤食之。令人狂亂。狀如中風。或吐血。治之方。

甘草。

右煮汁。服之。即解。

春秋二時。龍帶精入芹菜中。人偶食之为病。发時手背腹滿。痛不可忍。各蛟龍病。治之方。

硬糖二三升。

右一味。日兩度服之。吐出如蜥蜴三五枚。

食苦瓜中毒。治之方。

黎穰。

右煮汁。數服之。解。

扁豆。寒热者不可食之。久食小豆。令人枯燥。食大豆等。忌噉豬肉。大麥久食。令人作㿍。白黍米不可同飴蜜食。亦不可合葵食之。荍麥麵多食之。令人髮落。𥂁多食。傷人肺。食冷物。冰人齒。食热物。勿飲冷水。飲酒食生蒼耳。令人心痛。夏月大醉汗流。不得冷水洗著身。及使扇。即成病。飲酒大忌灸腹背。令人腸结。醉後勿飽食。发寒热。飲酒食豬肉。臥禾稻穰中。則发黄。食治。多飲酒。大忌。凡水及酒。照見人影動者。不可飲之。醋合酪食之。令人血瘕。食白米粥。勿食生蒼耳。成走疰。食甜粥已。食𥂁即吐。犀角筋攪飲食。沫出及澆地墳起者。食之殺人。

飲食中毒。煩滿。治之方。

苦參三兩。苦酒一升半。

右二味。煮三沸。三上三下。服之。吐食出。即差。或以水煮亦得。

又方。

犀角湯亦佳。

貪食。食多不消。心腹堅滿痛。治之方。

𥂁一升。水三升。

右二味。煮令𥂁消。分三服。当吐出食。便差。

礬石生入腹。破人心肝。亦禁水。商陸以水服。殺人。葶藶子傳頭瘡。藥成入腦。殺人。水銀入人耳。及六畜等。皆死。以金銀著耳邊。水銀則吐。苦練無子者。殺人。凡諸毒。多是假毒以投。元知時宜煮甘草薺苨汁飲之。通諸毒藥。
